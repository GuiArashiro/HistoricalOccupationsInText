{"Petronella Vo\u00fbte": "Petronella Vo\u00fbte groeide op in een Amsterdams zakenmilieu. Gedurende een aantal jaren nam zij de zorg voor de huishouding van enkele ongetrouwde broers op zich, voor wie zij, ondanks een zwakke gezondheid en bescheiden \ufb01nanci\u00eble middelen, een sfeer van gezelligheid en huiselijkheid wist te scheppen. Na het huwelijk van haar broers zocht zij naar een nieuwe levensbestemming, naar arbeid die, in verantwoordelijkheid voor haar medemensen, haar leven zou vullen. Zij vond deze in 1846, in welk jaar zij een werkkring als adjunct-directrice van het Utrechtse diaconessenhuis aanvaardde. Al spoedig bleek dat zij, naast verzorgende talenten, organisatorische en leidinggevende capaciteiten bezat. Redenen voor ds. Heldring, die over een uitgebreid netwerk beschikte en een talent had voor het ontdekken van mensen, haar in het najaar van 1847 te vragen als directrice van het door hem opgezette asiel Steenbeek in Zetten, dat op 1 januari 1848 zijn poorten zou openen en prostituees de mogelijkheid van een nieuw geestelijk en maatschappelijk leven wilde bieden. Petronella Vo\u00fbte stemde toe. Mogelijkerwijs heeft de diepe indruk van een ontmoeting met een prostituee in haar jeugd bij dit besluit een rol gespeeld. In ieder geval was zij van jongs af bewogen door het lot van deze vrouwen. Op nieuwjaarsdag 1848 begeleidde ds. Heldring haar over het ijs naar het destijds afgelegen dorpje Zetten en juffrouw Vo\u00fbte begon haar arbeid. Arbeid die niet gemakkelijk was en waarbij van haar als directrice veel werd gevraagd. Het werk op Steenbeek, de voortdurende omgang met vaak ontembare meisjes, eiste heel de mens op en zonder voortdurende zelfverloochening, zonder grote liefde en geduld, was werken hier onmogelijk. Evenzeer nodig was ook het juiste \n\n\n\nevenwicht tussen zachtheid en vastheid, tussen liefde en strengheid. Zowel als mens als als christen moest de directrice van Steenbeek aan hoge eisen voldoen. Juffrouw Vo\u00fbte lijkt hieraan te hebben voldaan en Heldring \u2013 bij wie als directeur formeel de leiding berustte, maar die aan haar, ook krachtens haar instructie, de dagelijkse leiding volledig had toevertrouwd \u2013 roemde haar wijsheid, liefde en zorg, de ernst, ijver en nauwgezetheid waarmee zij haar taak vervulde en noemde haar een door God gegeven parel. In po\u00ebtische geloofstaal beschreef hij de door juffrouw Vo\u00fbte geschapen sfeer op Steenbeek: \u201cHet is daar een tooneel van genade en liefde zooals weinigen ooit op aarde dachten te zullen aanschouwen.\u201d Geen twijfel mogelijk dat Petronella Vo\u00fbte grote natuurlijke pedagogische gaven bezat. Het leven van juffrouw Vo\u00fbte, die intern woonde, was volledig met Steenbeek verweven. Van \u2019s morgens vroeg tot \u2019s avonds laat was zij aanwezig. Naast de dagelijkse leiding was zij belast met het houden van de ochtend- en avondsluiting en de wekelijkse catechisatie. Vanzelfsprekend was zij het ook die met nieuwelingen een eerste gesprek voerde. Deze \u2018intakegesprekken\u2019 zullen zich niet alleen tot praktische zaken hebben beperkt. Aangenomen mag worden dat juffrouw Vo\u00fbte de meisjes toen en later heeft gewezen op de noodzaak van innerlijke verandering, op zelfverloochening en overgave aan Christus. Van de verschijning van juffrouw Vo\u00fbte, waarvan een scherpzinnige waarnemer het verstandige gezicht, het hoge voorhoofd, de doordringende ogen, de rechte gedecideerde neus, de stevig gesloten enigszins stroeve mond en een vastberaden kin waren opgevallen, ging gezag uit:\n\n\u201cEen enkel woord, een enkele blik, een eenvoudige vingerwijzing, het enkele vernemen van haar tred waren doorgaans voldoende om een luid krakeel te doen ophouden, den hevigsten twist te stellen, de opgewondenheid te doen bedaren, de vermetelheid te beteugelen, of de heftigheid der hartstochten te bekoelen.\u201d\n\nTevens wist zij het juiste evenwicht te bewaren tussen spreken en zwijgen, tussen doen en nalaten. Juffrouw Vo\u00fbte gaf zo goed als al haar tijd en aandacht aan het asiel en zijn bewoonsters, van wie zij velen tevens nazorg verleende. Haar betrokkenheid ging echter nog verder en uitte zich ook op \ufb01nancieel terrein. Niet alleen dat zij weinig of geen salaris kreeg en in het begin zelfs kostgeld betaalde, zij heeft ook bijna heel haar vermogen aan Steenbeek opgeofferd. Zo maken de bestuursnotulen van 1857 met dankbaarheid\n\n\n\nmelding van haar gift van \u0192 3.000, \u201ceen hernieuwd bewijs harer Christelijke sympathie voor eene Inrigting, waaraan zij met zoo veel liefde hare krachten en gaven wijdt.\u201d Het werk van juffrouw Vo\u00fbte onder vaak zeer moeilijke meisjes, waarvan velen de eerste beginselen van arbeid en orde moesten worden bijgebracht, was op zich zelf al bijzonder zwaar, maar werd nog extra verzwaard door wantrouwen en afkeer van de buitenwereld, van medechristenen ook. Velen waren er die het werk onder \u2018gevallen vrouwen\u2019 voor dames van stand onfatsoenlijk achtten. Juffrouw Vo\u00fbte liet zich weliswaar niet van haar roeping weerhouden, maar onder de miskenning en soms zelfs laster van alle zijden heeft zij veel geleden. Nooit zou het dochtertje van een intieme vriendin van juffrouw Vo\u00fbte de tranen vergeten die zij haar had zien huilen; zij had niet geweten dat volwassen mensen zo hevig konden wenen. Eerst langzaamaan verdween deze afwijzende houding en toen in 1877 juffrouw Kruyf juffrouw Vo\u00fbte opvolgde, werd de post van directrice van Steenbeek als een erepost beschouwd. Maar vele jaren lang had juffrouw Vo\u00fbte hevig moeten strijden tegen het fatsoen dat haar van alle kanten had aangevallen. Overigens was er vanaf het begin ook waardering voor het werk van juffrouw Vo\u00fbte geweest. Anna van Hogendorp (1841-1915), die later samen met Hendrik Pierson een vooraanstaande rol in de prostitutiebestrijding \n\n\n\nzou spelen, herinnerde zich later nog heel goed hoe zij als zesjarig meisje op een winteravond in 1847, toen juffrouw Vo\u00fbte aan de vooravond van haar nieuwe taak stond, getuige was geweest van een ernstig gesprek tussen haar moeder en juffrouw Vo\u00fbte en hoe haar moeder \u2013 Marianne Cath\u00e9rine van Hogendorp-van Hogendorp (1805-1878), die tot de Haagse R\u00e9veilkring behoorde en zelf veel voor de armen deed \u2013 toen tegen haar had gezegd: \u201cHoud juffrouw Vo\u00fbte in ere, zij doet een goed werk en heeft er veel voor over.\u201d Woorden die bewaarheid werden. Ruim 29 jaar lang is Petronella Vo\u00fbte directrice van Steenbeek geweest. Bijna duizend meisjes heeft zij in deze jaren onder haar hoede gehad. Haar verlangen de mijlpaal van duizend mee te maken, werd echter niet vervuld. Begin 1877 werd zij ernstig ziek. De hartkwaal, waaraan zij al vele jaren leed, bezorgde haar steeds toenemende benauwdheden en op 18 april 1877 overleed zij. Haar graf bevindt zich aan de voet van de Vluchtheuvel, naast dat van Heldring en diens echtgenote. De bijna legendarisch geworden diacones Petronella Vo\u00fbte, over wie zowel in geestverwante als meer seculiere geschiedschrijving met veel sympathie wordt gesproken, was de eerste in een reeks vrouwen die Steenbeek en andere Heldringgestichten met inzet van heel hun persoonlijkheid hebben gediend en hun gaven hebben gewijd aan de geestelijke en maatschappelijke redding van verlorenen en zwakken. Terecht is zij een pionierster van de inwendige zending genoemd.", "Antoine Louis des Tombe": "Antoine Louis des Tombe stamde uit een familie die van oorsprong afkomstig was uit de Noord-Franse textielstad Tourcoing. Tijdens de Hugenotenoorlog vluchtten zijn voorouders uit Frankrijk en vestigden zich eind 16de eeuw in Leiden waar ze via de lakenindustrie tot aanzien kwamen. Een van de nazaten, Jacob des Tombe, was in de 18de eeuw drost van Amerongen, en zijn achterkleinzoon Jacob Willem was wethouder te De Bilt en de vader van Antoine Louis. Antoine Louis was 14 jaar toen zijn vader stierf. Hij bezocht op dat moment het gymnasium te Utrecht. Na zijn rechtenstudie aldaar vertrok hij in 1932 als volontair naar de gemeentesecretarie van Maartensdijk en in juli 1933 werd hij benoemd tot adjunct-commies/redacteur in de voormalige gemeente Zuylen. Des Tombe, lid van de Christelijk Historische Unie, werd in oktober 1934 benoemd tot burgemeester van Abcoude. Zijn benoeming tot burgemeester betekende voor de hele familie een verhuizing. Zijn moeder, twee zussen en een broer verhuisden mee naar Abcoude. Antoine Louis was op dat moment ongehuwd, evenals zijn oudere broer en zussen. In oktober 1939 volgde zijn benoeming tot burgemeester van Soest. Opnieuw verhuisde de hele familie mee. De gemeente had het in de oorlogsjaren met burgemeester Des Tombe niet beter kunnen treffen, vond men in Soest. Toen de gemeenteraad in 1941 door de Duitse bezetter buiten spel was gezet en de wethouders slechts een adviserende bevoegdheid hadden gekregen, verrichtte burgemeester Des Tombe als enig bestuurder tijdens de oorlogsjaren belangrijk bestuurlijk werk. Zo nam hij in juni 1942 het initiatief tot een gemeentelijk uitbreidingsplan. Vanwege de sterke bevolkingsgroei in die jaren completeerde Des Tombe dit uitbreidingsplan een jaar later met een plan voor industrievestiging. In feite legde hij met beide\n\n\n\n\n\nplannen de basis voor het naoorlogse ruimtelijke beleid van de gemeente Soest. Ook in het verzet tegen de bezetter was burgemeester Des Tombe actief. Toen de Duitse propaganda voor tewerkstelling in Duitsland in het begin van 1943 bleek te falen en de oorlogsontwikkelingen een grotere Arbeitseinsatz in de Duitse oorlogsindustrie noodzakelijk maakten, gaf hij op 21 mei 1943 persoonlijk opdracht de gemeentelijke bevolkingsregisters met spoed te laten verdwijnen. Omdat hij een jaar later werkkrachten voor Duitse tewerkstelling weigerde aan te wijzen, besloot Des Tombe, na de oorlog omschreven als de ziel van het verzet, op 15 oktober 1944 onder te duiken maar wel in de buurt van Soest om, zoals hij dat stelde \u201cin contact te kunnen blijven met de gemeente\u201d. Reeds enkele uren na de bevrijding keerde burgemeester Des Tombe terug naar Soest, waar hij door de bevolking enthousiast onthaald werd. Daarna maakte hij een rondgang door die straten waarvan de namen op last van de Duitse bezetter veranderd waren. Straatnaambordjes van onder andere Wilhelminalaan en Julianalaan werden door Des Tombe, staande op een laddertje met een oranjestrik versierd, persoonlijk teruggehangen. Een jaar later werd hij benoemd tot burgemeester van Apeldoorn. Bij zijn afscheid werd hij met grote dankbaarheid toegesproken en kreeg hij van de Soester burgerij een nieuwe auto aangeboden om gemakkelijker \u201cveelvuldig contact met Soest te kunnen bewaren\u201d. Op 17 juni 1946 werd de 39-jarige mr. A.L. des Tombe in een buitengewone zitting van de Apeldoornse gemeenteraad ge\u00efnstalleerd. Niet in het stadhuis dat door brand op 19 mei 1943 onbruikbaar was geworden, maar in hotel Bloemink aan de Loolaan. Daar werd hij door loco-burgemeester mr. T. Vroom toegesproken. \u201cUw benoeming\u201d, aldus mr. Vroom \u201cheeft de brede instemming van de Apeldoornse burgerij. De roep die van Uw persoon uitgaat wekt in Apeldoorn hoopvolle verwachtingen voor de toekomst\u201d. Vervolgens schetste hij een beeld van de problemen waar de gemeente voor stond: een structurele werkloosheid en een buitengewoon nijpend tekort aan woningen in een landelijk gebleven Apeldoorn, in korte tijd uitgegroeid van een aardig dorp van zo\u2019n 25.000 inwoners op het eind van de 19de eeuw tot een gemeente met ruim 81.000 inwoners op dat moment.\n\n\u201cOf Apeldoorn deze snelle bevolkingsgroei kan behouden, is afhankelijk van de woningbouw en de gemeentelijke uitbreidingsplannen. Het zal ook van Uw inzicht afhangen of Apeldoorn zo landelijk blijft of door het aantrekken van industri\u00eble bedrijvigheid een meer gesloten bebouwing krijgt. Daarnaast heeft Apeldoorn zich steeds gekenmerkt door een sober \ufb01nancieel beleid. De culturele mogelijkheden waren beperkt en de behoefte lijkt daardoor afgestorven. Wij hebben de sterke verwachting dat onder Uw stuwende leiding hierin verbetering zal optreden\u201d.\n\nApeldoorns nieuwe burgemeester reageerde hierop met de woorden dat het hem verheugde dat er veel werk te doen was, met name op stedenbouwkundig en cultureel gebied. Maar met een vaste wil tot eendrachtige samenwerking zou er zonder bureaucratische verstarring veel tot stand kunnen komen. En hij vervolgde:\n\u201cEr is wel eens gezegd dat het burgervaderschap van de burgemeester onzin is en meer als een regeringscommissariaat gezien wordt. Hier ben ik het niet mee eens. Voor mij staat de sociaal dienende taak van de burgemeester voor de gemeente en haar inwoners op de voorgrond.\u201d\n\nIn wezen zette Apeldoorns nieuwe burgemeester met deze woorden de lijnen van zijn beleid uit. Of zoals zijn burgemeesterschap na zijn overlijden omschreven werd: hij wilde samenbindend werkzaam zijn en het gemeentebestuur motiveren in de richting van evenwichtige groei van een wat ingeslapen dorp naar een volwassen stad. Aan die naoorlogse stedelijke en culturele groei van Apeldoorn heeft Des Tombe dankzij zijn bestuursvaardigheid, zijn grote kennis van zaken en zijn culturele belangstelling een initi\u00ebrende aanzet gegeven. Apeldoorn had in 1946 ruim 81.000 inwoners. Toen Des Tombe in 1972 afscheid nam, waren dat er bijna 128.000. Voor al die mensen waren voorzieningen nodig: woningen, werk, scholen, winkels en ontspanningsmogelijkheden. Ook de gemeentelijke infrastructuur moest aangepast worden. Daarnaast waren een gunstig werkklimaat en goed opgeleide werknemers van levensbelang voor de gemeente. Immers, alleen dan zouden nieuwe bedrijven zich in Apeldoorn vestigen en de reeds aanwezige bedrijven zich kunnen moderniseren. Des Tombes optreden leidde ertoe dat de werkgelegenheid in Apeldoorn voor van oudsher laag- en ongeschoolde werkkrachten, werd uitgebreid met onder andere bedrijfsvestigingen als Nederlandse Organisatie voor Toegepast Natuurwetenschappelijk Onderzoek (TNO), Centraal Beheer en Philips Electrologica. Door de komst van de Rijksbelastingdienst, het Rijkscomputercentrum en de Rijksverzekeringskamer werd Apeldoorn na Den Haag de tweede schrijfstad van Nederland. Daarnaast wist Des Tombe persoonlijk C&A over te halen voor een vestiging in Apeldoorn te kiezen, wat de ontwikkeling van Apeldoorn als regionale koopstad inluidde. De werkgelegenheid breidde zich sterk uit en dat deed het sociaal leefklimaat in Apeldoorn fundamenteel veranderen. Het grootste naoorlogse probleem voor Apeldoorn, als \u00e9\u00e9n van de snelst groeiende gemeenten van Nederland, was de woningnood. De vraag die men zich bij elk uitbreidingsplan stelde, was: moet Apeldoorn zijn landelijk karakter behouden of moet men kiezen voor een meer aaneengesloten bebouwing. In de eerste naoorlogse jaren was vooral door geldgebrek weinig anders mogelijk dan het bestaande te renoveren. In 1948 sloot de gemeente Apeldoorn een partnership met Nottingham. In dat kader bezocht burgemeester Des Tombe de Engelse plaats. Hij zag dat men daar het probleem van de woningnood aanpakte door het bouwen van prefab-woningen. Eenmaal terug in Apeldoorn probeerde hij op de hem typerende geestige wijze de gemeenteraad ook enthousiast te krijgen voor een dergelijke aanpak. De prefab-woningen werden gerealiseerd in de twee nieuwe woonkernen Zevenhuizen en de Maten. Maar in Des Tombes visie betekende stad worden meer dan alleen woningen bouwen. In wezen streefde hij naar een groeiconcept waarin vanaf het begin naast stedelijke uitbreiding en de zorg voor groen en recreatie, culturele voorzieningen gelijke aandacht zouden krijgen. Vanaf zijn aantreden wees Des Tombe het Apeldoorns gemeentebestuur op het belang van de aanwezigheid van dergelijke voorzieningen zoals die elders het leven veraangenaamden. Hoewel zijn schouwburgplannen meerdere malen in de gemeenteraad werden afgewezen, werd zijn persoonlijke inzet uiteindelijk beloond: op 12 maart 1965 werd Cultureel Centrum Orpheus officieel geopend met een opvoering van het Zwanenmeer. Zijn culturele ijver gaf ook de aanzet voor de totstandkoming van de Van Reekumgalerij en de omzetting van het bescheiden particuliere historisch museum tot gemeentemuseum. Aan zijn persoonlijke contacten met beeldende kunstenaars heeft Apeldoorn behalve de Vereniging van Beeldende Kunstenaars ook de beelden van de Russisch-Franse kunstenaar Ossip Zadkine en het wandkleed voor de grote zaal van Orpheus van de Fransman Michel Tourli\u00e8re te danken. Daarnaast was Des Tombe een groot voorstander van samenwerking met andere gemeenten, zowel regionaal als internationaal. Jarenlang was hij voorzitter van de door hem opgerichte IFAA, de International Friendship Association Apeldoorn, die de uitwisseling organiseerde met de Apeldoornse partnersteden Berlijn-Wilmersdorf, Minden, Sutton en Gladsaxe. Zijn persoonlijke inzet voor Apeldoorn was groot en dat werd gewaardeerd. Op 12 juni 1971 werd hij geridderd tot Of\ufb01cier in de Orde van Oranje Nassau. Na \u201838 jaar in het vak\u2019 geweest te zijn nam Des Tombe op 1 maart 1972 op grootse wijze afscheid. Bij die gelegenheid werd hij benoemd tot ridder in de Orde van de Nederlandse Leeuw. In zijn dankwoord sprak hij de hem kenmerkende woorden: \u201cIk heb niet wat bereikt. Ik heb helpen bereiken\u201d. Na zijn pensionering was Des Tombe nog bijna 13 jaar voorzitter van de Alliance Fran\u00e7aise Apeldoorn, waarvan hij vanaf de oprichting in 1949 erevoorzitter was en waarvoor hij bij zijn afscheid in 1985 de Franse onderscheiding de Grande M\u00e9daille Marc Blancpain de l\u2019Alliance Fran\u00e7aise de Paris kreeg. Na zijn overlijden in juni 1987 werden de jaarlijkse cultuurlezingen van de Alliance Fran\u00e7aise als een postuum eerbetoon Des Tombelezingen genoemd. Antoine Louis des Tombe was een aimabel, erudiet en harmonieus man en een groot bestuurder die zich nergens op liet voorstaan.", "Jan Backer": "De jeugdige Jan Backer leerde het vak van suikerraf\ufb01nadeur van zijn vader en van een bevriende suikerraf\ufb01nadeur. Toen hij 18 jaar was, in 1808, begon hij zijn \ufb01nanci\u00ebn in een journaal en een grootboek bij te houden, hij voelde zich een zelfstandig koopman en raf\ufb01nadeur. Juist in dat jaar echter begon de scherpe daling van de invoer van ruwe rietsuiker. Die daling werd veroorzaakt door het continentaal stelsel, waarmee Napoleon Engeland trachtte economisch te isoleren. Het stelsel verbood de invoer van producten uit de tropen, zoals rietsuiker. Er viel daardoor weinig te raffineren voor Jan Backer. Hij reageerde op deze veranderingen door nieuwe mogelijkheden te onderzoeken. Op kleine schaal nam hij proeven om siroop te maken uit suikerbieten. Hij liet zich daarbij adviseren door zijn zwager, de Dordtse apotheker dr. Hendrik Onnen. In juli 1811 vormden Jan Backer en zijn vader een compagnieschap met drie Rotterdamse raffinadeurs om een bietsuikerfabriek te beginnen. Als vestigingsplaats kochten zij het landgoed de Oorsprong in Oosterbeek. Jan Backer leidde de fabriek die daar gebouwd werd, en die in oktober 1811 in bedrijf ging. Ondanks de zeer hoge prijzen die in die jaren voor suiker betaald werden, bracht de fabriek geen winst aan de eigenaren. Men had het bietsuikerproces nog onvoldoende in de hand. In september 1814 kocht Backer van zijn partners het landgoed met de fabriek om die voort te zetten als bietenstroopfabriek, die hem weliswaar wisselende maar vaak mooie winsten opleverde. De bietenpulp, die bij de stroopfabricage als restant over bleef, gebruikte Backer als veevoer in eigen bedrijf. Hij kocht ieder jaar in september runderen, 110 kon hij er stallen, voerde ze de hele winter, en verkocht ze weer in het voorjaar. In de loop van de jaren zou hij een geroutineerde, maar voorzichtige veehandelaar worden. Hij gaf veel aandacht aan zijn boerderij. Als boer liet Backer zien dat hij vindingrijk, zuinig en systematisch was, wat hem een zilveren medaille van de Maatschappij van Landbouw te Amsterdam opleverde. In 1831 breidde Backer zijn fabriek uit, naast stroop begon hij \u2013 met gebruik van stoom \u2013 ook suiker uit bieten te maken. Enkele jaren later werd begonnen met de fabricage van aardappelmeel en glucosestroop. In de fabriek werkten \u2019s winters zo\u2019n vijftig \u00e0 zestig arbeiders. Het bedrijf gold in zijn dagen en in zijn omgeving als zeer groot, modern en belangrijk. Backer ontleende aanzien eraan, wat zeker van invloed is geweest op zijn benoeming in augustus 1829 tot burgemeester en secretaris van de gemeente Renkum, waar\n\n\n\n\n\nhij al sinds 1816 lid van de raad en \u2018assessor\u2019 was. Jan Backer was een bekwaam en krachtig bestuurder, maar naarmate hij ouder werd ook een barser man, die veel tegenstand in zijn gemeente ondervond. Per 1 januari 1850 was Backer tevens als burgemeester en secretaris in Doorwerth benoemd, vooruitlopend op een beoogde samenvoeging van deze gemeente met Renkum. Onder leiding van baron van Brakell van Doorwerth verzette de gemeenteraad van Doorwerth zich heftig tegen deze benoeming. In de bizarre conflictsituatie die daarbij ontstond toonde Backer zich meer een vindingrijk en scherpzinnig kenner van de gemeentewet dan een verzoeningsgezind bestuurder. Ook in Oosterbeek ontstonden rond Backer te veel controverses. Naar de mening van L.A.J.W. Sloet, secretaris van Gedeputeerde Staten, was Backer tenslotte geen geschikte burgemeester meer. In een gesprek met Thorbecke kon Jan Backer, die als \u201congemakkelijk en onbuigzaam\u201d werd omschreven, die indruk niet meer wegnemen. Hem werd geen keus gelaten. Hij vroeg en kreeg, vanwege zijn duidelijke verdiensten eervol, ontslag per 31 december 1851. Het geld dat zijn vrouw van haar ouders erfde, stelde hen in staat ruim te leven.en fraai te wonen in het grote huis dat hij in 1828 op de Oorsprong bouwde. Backer en zijn vrouw waren welgestelde burgers, maar niet zeer rijk. Backer was sinds 1837 ouderling-kerkrentmeester in de kerkenraad van de Evangelisch Lutherse Gemeente in Arnhem. Hij was lid en bestuurslid van verenigingen als de Nederlandsche Maatschappij ter Bevordering van Nijverheid, het Arnhemse wetenschappelijk genootschap Prodesse Conamur, en de Nederlandse Entomologische Vereniging. \u201cEen algemeen achtenswaardig lid der maatschappij [die] onder de aanzienlijksten ingezetenen [der gemeente] behoort\u201d, schreef gouverneur Van Heeckeren in 1829, nog voor Backers benoeming tot burgemeester. In het voorjaar van 1852 stopte Backer de suiker- en stroopfabriek. Onder de nieuwe accijnswet was het \ufb01nanci\u00ebel niet interessant meer voor hem om door te gaan. Na de stopzetting verkocht Backer de Oorsprong en kregen nieuwe zaken zijn aandacht. Hij deed proeven om ruwe wol machinaal koud te kammen. Samen met zijn zoon Evert Jan stichtte hij een machinale stoomwolkammerij in Oosterbeek, wat opnieuw een flinke investering vroeg. Als rustend burger bleef Jan Backer een experimenteel onderzoeker. Hij verzorgde zijn vlinderverzameling en schreef over zijn uitvoerige en systematische proeven om zijderupsen te kweken. Hij overleed op 21 oktober 1872 te Oosterbeek, twee\u00ebntachtig jaar oud. Backer was een koopman en een industri\u00eble ondernemer op lokaal niveau, die graag nieuwe, onbekende dingen aanpakte en onderzocht met het doel ze economisch rendabel te maken. Hij was geen geleerd onderzoeker maar een praktische, experimentele ontwikkelaar. Hij was een goed \ufb01nancier. Backer liet zich vaak door deskundigen adviseren, en hij ging op reis om de apparaten en resultaten van anderen met eigen ogen te zien. Hij ontwikkelde een proces voor de vervaardiging van bietsuiker, en vereenvoudigde dat tot een proces voor bietenstroop toen het eerste niet rendabel bleek. Hij trachtte papier te maken uit bietenpulp, en rum uit bietenmelasse. Hij experimenteerde met de teelt van bieten. Hij deed een tweede en meer geslaagde poging tot ontwikkeling van een bietsuikerproces, en paste als een der eersten in Nederland stoom toe in de suiker- en stroopbereiding. In zijn bietsuikerfabriek produceerde hij ook aardappelmeel en glucosestroop. Hij ontwikkelde een nieuwe drank, een soort licht bier. Hij ontwikkelde landbouwwerktuigen en hij probeerde een nieuw proces voor het kammen van ruwe wol te ontwikkelen en hij onderzocht de teelt van zijderupsen. Backer heeft niet gepoogd om op grond van de door\n\n\n\nhem verworven kennis, eventueel in samenwerking met anderen, een echt grote suikerfabriek te bouwen. Oosterbeek, waarmee hij zo verbonden was geraakt, was daarvoor niet de goede vestigingsplaats. Zo een heftige ambitie paste ook niet in het comfortabele leven van de welgestelde fabrikant en burgemeester, die ook nog andere besognes had in een omgeving waar hij als vooraanstaand gold. Hij was daarmee een typische vroegkapitalist. Jan Backer was een actieve, onderzoekende en ondernemende 19de-eeuwer.", "Johan Hendrik Gall\u00e9e": "Hoewel de familie Gall\u00e9e hechte banden met Vorden had, heeft Johan Hendrik Gall\u00e9e zelf niet zo lang in de Achterhoek gewoond. Nadat hij op negentienjarige leeftijd met goed gevolg het Zutphense gymnasium doorlopen had, liet hij zich namelijk in Leiden inschrijven aan de faculteit der Letteren. Hij ging Nederlands studeren, wat in die tijd inhield dat hij zich behalve in de Nederlandse taal- en letterkunde ook moest verdiepen in de klassieke talen, in de Germanistiek en in geschiedenis. In 1872 werd Gall\u00e9e leraar Nederlandse taal- en letterkunde in Haarlem, het daaropvolgende jaar promoveerde hij reeds bij de vooraanstaande hoogleraar Matthias de Vries op het proefschrift Bijdrage tot de geschiedenis der dramatische vertooningen in de Nederlanden gedurende de Middeleeuwen . Uit het eerste woord van de titel valt reeds de kritiek af te leiden van tijdgenoten die vonden dat van een dergelijk onderwerp een diepgaandere studie te maken zou zijn geweest. Kort na zijn promotie trouwde Gall\u00e9e met Wibbina Geertsema, dochter van de toenmalige minister van Binnenlandse Zaken. In 1879 werd hij leraar aan het gymnasium in Utrecht, twee jaar later kon hij lector worden aan de Utrechtse universiteit en een jaar daarna werd hij hoogleraar in de Germaanse talen, het Sanskriet en de vergelijkende Indogermaanse taalwetenschap. Hij aanvaardde dat ambt met het uitspreken van de oratie De invloed van de taalstudie op het gebied der letteren en der mythologie . Uit het voorgaande zou gemakkelijk geconcludeerd kunnen worden dat Gall\u00e9e dan wel in Gelderland geboren is, maar dat er \u2013 ondanks de nauwe banden tussen de Gall\u00e9es en Vorden \u2013 van een speciale relatie tussen hem en de provincie geen sprake is. Die conclusie is onjuist, want met name het Achterhoeks dialect was de basis van zijn wetenschappelijke studies. Zijn biograaf J.C. Vollgraff schrijft dan ook: \u201cMet het dialect van de Graafschap was hij, gelijk van zelf spreekt, van kindsbeen af vertrouwd geweest.\u201d Als student heeft hij \u2013 in 1870 op vakantie in Vorden \u2013 twee verhalen in Vordens dialect geschreven: \u2018De bebbenbek\u2019en \u2018\u2019t Verhaal van Schaele Guurte\u2019 (voor het eerst gepubliceerd in J.A. Leopold en L. Leopold, Van de Schelde tot de Weichsel, Nederduitsche dialecten in dicht en ondicht , deel I, Groningen 1882, 467-473). Eveneens in zijn studententijd tekende hij Achterhoekse dialectwoorden op, die in 1882 gepubliceerd zijn in Onze Volkstaal . In de inleiding schrijft hij dat hem voor ogen staat een woordenboek van het Saksisch in Nederland uit te geven. Om dat te verwezenlijken, doet hij een beroep op de lezers van Onze Volkstaal om dialectmateriaal in te sturen. Een tiental streekgenoten gaf daaraan gevolg. Dertien jaar later verscheen zijn Woordenboek van het Geldersch-Overijsselsch dialect (Deventer 1895). Ook na deze publicatie \n\n\n\nbleef Gall\u00e9e zijn woordenverzameling aanvullen; in de vanaf 1902 verschijnende Driemaandelijksche Bladen publiceerde hij regelmatig aanvullingen, zodat hij al met al zo\u2019n 4000 woorden vastgelegd heeft. Uit de inleiding van zijn Woordenboek van het Geldersch-Overijsselsch dialect blijkt dat Gall\u00e9e zich vooral richtte op boeren, want die zouden \u2013 hoewel ze op school Nederlands geleerd hadden \u2013 het dialect het beste bewaard hebben. Door de door hem vastgelegde woordenschat te vergelijken met Oudsaksische geschriften hoopte hij de grenzen van het oude Saksenland zichtbaar te kunnen maken. Daarom nam hij niet alleen bijzondere woorden op, maar ook gangbare dialectwoorden als \u2018veulen\u2019 (voelen), \u2018huus\u2019, \u2018hoes\u2019 (huis) en \u2018mael\u2019 (meel). Die wilde hij namelijk vergelijken met woorden uit oudere talen, waardoor de verschillen en overeenkomsten naar voren zouden komen. Tot een woordenboek van het Saksisch in Nederland kwam het echter niet, al heeft Gall\u00e9e zich in dit kader ook met twee andere grote projecten beziggehouden: de uitgave van Oudsaksische teksten ( Alts\u00e4chsische Sprachdenkm\u00e4ler ) en een spraakkunst van het Oudsaksisch ( Alts\u00e4chsische Grammatik ). Zijn wij er volkomen mee vertrouwd dat het idee om oude stammen en oude stamgrenzen te kunnen reconstrueren een illusie is omdat er in de loop der eeuwen te veel veranderingen zijn opgetreden om heden en verleden zo maar aan elkaar te koppelen, in Gall\u00e9es tijd was deze manier van onderzoek ook internationaal geheel aanvaard. Gall\u00e9e onderhield dan ook een uitgebreide correspondentie met veel buitenlandse wetenschappers; iets wat destijds minder voor de hand lag. In 1876 kregen Gall\u00e9e, zijn (in Groenlo getogen) leermeester prof. H. Kern en Johan Winkler als eersten het lidmaatschap van de Verein f\u00fcr niederdeutsche Sprachforschung aangeboden. In de periode 1884 tot 1894 reisde Gall\u00e9e in de zomervakantie langs Nederlandse, Duitse, Belgische en Engelse bibliotheken en archieven om Oudsaksische teksten op te sporen. Omdat openbaarheid in de 19de eeuw veel minder vanzelfsprekend was dan tegenwoordig, moeten we de moeilijkheden die hij daarbij ontmoette, niet onderschatten. In \u00e9\u00e9n opzicht stelden Gall\u00e9es publicaties over het Oudsaksisch zijn tijdgenoten teleur: de citaten zijn vaak onnauwkeurig en het wemelt van de drukfouten; ook in de tweede druk van zijn \u2018verbeterde\u2019 Alts\u00e4chsische Grammatik is dat het geval. De facsimile\u2019s van Oudsaksische handschriften die hij bij zijn Alts\u00e4chsische Sprachdenkm\u00e4ler publiceerde, werden daarentegen door tijdgenoten wel gewaardeerd. Dat Gall\u00e9e zijn tijd vooruit was, blijkt uit het feit dat hij multidisciplinair onderzoek stimuleerde. Zo is het niet toevallig dat in zijn magnum opus Het boerenhuis in Nederland en zijn bewoners uit 1908 bijdragen staan over Noord-Nederlandse dialecten, over de antropologische samenstelling van het Nederlandse volk en over de verspreiding van veerassen. Ook dit werk had de verspreiding der Germaanse stammen over ons land tot onderwerp. Hoezeer Gall\u00e9e voorstander was van samenwerking bij wetenschappelijk onderzoek blijkt ook uit het feit dat hij zich samen met zijn collega H. Zwaardemaker bezighield met de experimentele fonetiek. De samenwerking resulteerde niet alleen in een verbetering van de fonograaf, het apparaat dat klanken registreert. Zij leidde er ook toe dat verschillende leerlingen van Zwaardemaker (bijvoorbeeld W. van Schothorst en M. Bruyel) bij Gall\u00e9e promoveerden op proefschriften met zeer gedetailleerde fonetische informatie. Dit brengt ons op een ander aspect van Gall\u00e9es hoogleraarschap dat niet onvermeld mag blijven: hij heeft studenten ge\u00efnspireerd om zich in de (Nedersaksische) dialecten te verdiepen. Zo promoveerden de zojuist genoemde W. van Schothorst en M. Bruyel bij hem op respectievelijk het dialect van de Noordwest-Veluwe en Elten-Bergh en maakte zijn leerling P. Fijn van Draat een studie over de klanken in het dialect van Deventer. W. Draaijer gaf een woordenboek van het Deventers uit, terwijl Gall\u00e9es in Zelhem geboren medewerker W.L. Bouwmeester op zijn voorstel een dissertatie schreef over het klooster Bethlehem bij Doetinchem. Samen met twee oud-studenten \u2013 de Achterhoeker G.J. Klokman en de Groninger K. Later \u2013 richtte Gall\u00e9e in 1901 de Vereniging tot Onderzoek van Taal en Volksleven in Het Oosten van Nederland op. Die gaf vanaf 1902 het reeds genoemde tijdschrift Driemaandelijksche bladen uit. Via dit tijdschrift had Gall\u00e9e weer contacten met Noordoost-Nederlanders als C.H. Ebbinge Wubben (die over Staphorst en Rouveen schreef) en J. Bergsma en W. de Vries (die over het Drents en het Gronings publiceerden). Is het uitgangspunt van Gall\u00e9es wetenschappelijke publicaties gedateerd, zijn materiaalverzameling en zijn beide verhalen houden hun waarde. Z\u00f3zeer zelfs, dat zij in 1981 in een aangepaste bewerking weer zijn uitgegeven en ook zelf \u2013 net als de Achterhoekse dialectstudies van zijn leerlingen \u2013 een voorname (historische) bron zijn voor het Woordenboek van de Achterhoekse en Liemerse dialecten (WALD). Want de uit gegoede kring afkomstige Gall\u00e9e had de gave jonge wetenschappers te inspireren. Bovendien onderhield hij met veel buitenlandse collega\u2019s contacten, iets wat overigens de omgang met streekgenoten niet in de\n\n\n\n\n\nweg stond. \u201cHij bezat [...] een buitengewone tact om met menschen van allerlei stand om te gaan\u201d, schrijft Vollgraff in zijn levensbericht, waaraan Miedema in een latere studie toevoegt: \u201cHij [toonde] zich allerminst een kamergeleerde, maar als eerste hoogleraar op de \ufb01ets ging hij de boer op. Zijn eenvoudig en innemend optreden stelde de mensen op hun gemak. [...] Hij genoot van het kontakt met het gewone volk, zoals hij dat in zijn jonge jaren gehad had.\u201d Vollgraff vertrouwt ons ook toe dat Gall\u00e9e \u201cde gave des woords van nature niet in hooge mate eigen\u201d was, \u201cmaar met inspanning van alle krachten\u201d zijn welsprekendheid trachtte te verbeteren. Toen commissaris der Koningin mr. W.J. Geertsema in 1981 het eerste exemplaar van de bewerkte herdruk van Gall\u00e9es woordenverzameling in ontvangst nam, beschreef hij Gall\u00e9es vrouw, die een oudtante van hem was, zo: \u201cTante Bien was \u2013 zoals alle Geertsema\u2019s \u2013 op en top Gronings. Dat wil onder andere zeggen uiterst zuinig \u2013 zowel met geld als met woorden \u2013 en altijd recht voor zijn raap.\u201d De Gelderse commissaris herinnerde zich dat zijn oudtante de tijd van haar leven had bij de verdeling van een nalatenschap waar ze alles inpikte dat anderen niet wilden hebben omdat het oud of versleten was. En als haar dochter Dien eens te breedsprakig was, voegde zij haar toe: \u201cDien, klep tou!\u201d Ondanks beider Nedersaksische \u2018roots\u2019 blijken de karakters van de echtelieden dus nogal verschild te hebben. Ook dat verheldert het raadsel van oude stamgrenzen niet.", "Louis Frequin": "Louis Frequin groeide op in Arnhem in een beschermde, rooms-katholieke omgeving. Zijn vader was meteropnemer bij het gemeentelijk gasbedrijf, zijn moeder zorgde voor de zes kinderen. Louis volgde lager onderwijs in zijn geboortestad. De middelbare school maakte hij niet af. Twijfelend tussen toneelspeler en journalist koos hij op zestienjarige leeftijd voor een baan bij De Gelderlander , de krant die hij zijn hele leven trouw zou blijven. In 1930 werd hij redactieassistent, en in 1933 rayonredacteur in de Over-Betuwe met als standplaats Huissen. De selfmade journalist moest daar naast allerhande nieuws ook advertenties vergaren. Zijn \ufb02air kwam hem dubbel van pas. In 1939 werd hij reportageredacteur, totdat de krant in 1942 door de bezetting niet meer kon verschijnen. Kort na het uitbreken van de Tweede Wereldoorlog koos Louis voor een actieve rol in het verzet. Al in 1941 verspreidde hij illegale berichten. Na het verschijningsverbod van De Gelderlander richtte Louis \u2013 hoewel autodidact inmiddels een ervaren journalist \u2013 de illegale Maasbode op, die hij enige tijd later omdoopte in het Katholiek Kompas . De Sicherheitsdienst had Louis al vroeg in het vizier. Het eerste verhoor onderging hij in 1941. Twee jaar later werd hij voor de eerste keer gearresteerd, na een overval op een distributiekantoor. In mei 1944 werd Louis weer opgepakt door de SD en opgesloten in een dodencel van het beruchte concentratiekamp Vught, waar hij bij verhoren zwaar werd mishandeld. Na zijn overbrenging naar Utrecht ontsnapte hij door de chaos op Dolle Dinsdag uit zijn gevangenschap. Ondergedoken in Utrecht en Klarenbeek, werd hij door het Duitse Obergericht bij verstek veroordeeld. De gebeurtenissen in de oorlog hebben Louis getekend. Het zicht op de dood heeft naast de onvoltooide studie een stempel gedrukt op zijn latere leven. Zijn novelle De man die achter bleef legt daarvan getuigenis af, zijn latere werk bij de krant ook. Na de oorlog werd hij beticht van rechtse sympathie\u00ebn, niet ongewoon in sommige kringen. Hij zou voor de oorlog lid zijn geweest van het Zwarte Front. Louis heeft steeds gezegd en geschreven: \u201cIk ben nimmer lid geweest van het fascistische Zwarte Front, wel korte tijd van het Nationaal Front, dat zich fel keerde tegen de NSB.\u201d Na de bevrijding in mei 1945 werd Louis Frequin hoofdredacteur van De Gelderlander , als opvolger van Uri Nooteboom, die na het herverschijnen in september 1944 de krant was gaan leiden, maar door een granaatinslag begin 1945 om het leven kwam. Louis zou in de jaren die volgden, duidelijk de koers van de krant gaan bepalen, als een vader voor zijn journalisten, met alle voors en tegens die bij een stevig vaderschap horen. \u201cHoofdredacteur, ik wilde gaan trouwen\u201d, zo vroegen jongere collega\u2019s hem eerbiedig, wanneer hun huwelijksboot langszij kwam. Hij stelde hoge eisen aan zijn medewerkers: Louis tegenspreken was ongebruikelijk. Jonge en oudere journalisten volgden \u2013 soms na enige discussie \u2013 met overtuiging zijn zelfbewuste lijn. Hij was inspirator en drijvende kracht, schrijver van pittige commentaren, maar ook bezorgd hoeder van het karakter van zijn krant. Regio en katholiek waren onmiskenbaar de trefwoorden, hoewel Louis ook werkte aan een landelijke uitstraling. Zijn kwaliteiten \u2013 hij was een goed schrijver, had een grote uitstraling, was wel wat ijdel maar had ook een feilloze intu\u00eftie voor wat nieuwswaardig was \u2013 dwongen alom bewondering af, zijn pittige stellingname ook. Wel vroeg menig collega zich af, hoe zijn vasthouden aan ingenomen standpunten te rijmen was met zijn barmhartigheid op het persoonlijke vlak. Louis was de man van de grote reportagereizen, onder meer naar Rusland en Amerika, maar ook de columnist, die onder de naam Willem de Wael polemische bijdragen schreef. Louis was daarnaast netwerker \u2018avant la lettre\u2019, ook in professorale kringen, waarvoor hij een grote bewondering koesterde. Tijdgenoten verklaren\n\n\n\nzijn ontzag voor academici uit zijn voortijdig vertrek uit de schoolbanken. In de jaren \u201960 was Louis betrokken bij de oprichting van Brandpunt, het befaamde actualiteitenprogramma van de KRO, waar oudste zoon Willibrord op zijn voorspraak ook aan de slag ging. Met zijn eigen programma Gastenboek, eveneens voor de KRO-TV, introduceerde Louis als eerste journalist in Nederland de \u2018talkshow\u2019. Hij sprak op voet van gelijkheid met zijn excellente gasten, wat in die dagen veel opzien baarde. Ministers, bisschoppen en hoogleraren voelde hij onbevangen en zelfbewust aan de tand. Hij raakte bevriend met mannen als kardinaal Alfrink en Toon Hermans, zonder zijn onafhankelijkheid in de waagschaal te stellen. Hij haalde van tijd tot tijd bekende Nederlanders naar Berg en Dal, waar zij op zijn nadrukkelijk verzoek opvallende preken verzorgden in zijn parochiekerk. Louis was vooral op dreef wanneer hij de barricaden op moest, zoals bij de verdediging van de KVP tegenover de PvdA. Toch nam hij stelling tegen het bisschoppelijk mandement van 1954, omdat hij tegelijk een strijder en een man van de dialoog was, ook met zijn journalisten, van wie hij tegenargumenten wilde horen, ook als zijn wil (bijna) wet was. Met zijn \u201cBlijf optimist tot in de kist\u201d wist de Bourgondi\u00ebr de discussie te relativeren. Hij behoorde tot de kleine groep van toonaangevende hoofdredacteuren \u2013 Romme, later L\u00fccker bij de Volkskrant , Voskuil bij Het Vrije Volk \u2013 die als kinderen van hun tijd stonden voor de verdediging van hun zuil, maar tegelijk respect hadden voor de mannen en vrouwen die anders dachten. Louis besteeg opnieuw de barricaden, toen De Telegraaf begin jaren \u201970 zijn krant wilde overnemen. Die poging mislukte grotelijks, niet in de laatste plaats omdat Louis binnen en buiten De Gelderlander alle krachten mobiliseerde om zijn erfgoed te beschermen tegen die voor hem onaanvaardbare overval. Louis Frequin heeft de grote veranderingen in de Nederlandse dagbladpers nog gedeeltelijk meegemaakt, zij het op enige afstand, doordat hij zich na zijn vertrek op 31 augustus 1977 niet meer met de krant bemoeide. Hij popelde wel, maar wilde zijn opvolgers, eerst Frans Hulskorte, daarna Henk Kuyt, niet voor de voeten lopen. De fusie van Audet, waarvan De Gelderlander intussen deel uitmaakte, met het Brabantse Teulingsconcern tot het VNU-concern volgde hij met cynisme. De latere overname van VNU door Wegener zou Louis ongetwijfeld met afschuw hebben vervuld. Louis werd meermalen onderscheiden, ook internationaal. De ridder \u00e9n of\ufb01cier in de Orde van Oranje Nassau was tevens ridder in de Orde van Sint Gregorius de\n\n\n\nGrote. Daarnaast droeg hij het Verzetsherdenkingskruis. Louis raakte na 1980 weliswaar buiten beeld, maar niet in vergetelheid. Hij schreef enkele biogra\ufb01e\u00ebn en bleef bestuurlijk actief, onder meer bij Pax Christi. Van belang was ook dat zijn relaties en vrienden hem bleven opzoeken. Het overlijden van zijn vrouw Diny, met wie hij alle lief en leed had gedeeld, greep hem wel erg aan. Louis Frequin overleed na een kort ziekbed op 13 oktober 1998 in Berg en Dal bij Nijmegen.", "Mien Labberton": "In 1880 verhuisde het christelijke onderwijzersgezin Labberton uit Ameide met twee zoons naar \u2019s-Gravenhage, waar de vader een betrekking had aanvaard als hoofd van de gemeentelijke lagere school aan de Van Merlenstraat. Op deze school zou de jonge Ferdinand Bordewijk (1884-1965) de pen leren hanteren. In april 1883 werd de geboorte gevierd van dochter Mien. Haar broers, die in 1877 en 1879 waren geboren, zouden rechten gaan studeren en de oudste, Johan Hendrik, maakte onder het pseudoniem Theo van Ameide naam als \ufb01loso\ufb01sch dichter. Mien doorliep de HBS voor meisjes aan de Laan in \u2019s-Gravenhage en bekwaamde zich daarna verder in de moderne talen. Ze behaalde de lo-akten Frans, Duits en Engels. Enige tijd gaf ze les aan verschillende scholen, maar omdat ze zich niet goed kon vinden in het daar toegepaste klassikale systeem, nam ze ontslag om priv\u00e9lessen te geven aan kinderen met leerproblemen. Zodoende kon ze hen voorbereiden op het middelbaar onderwijs. Toen vader Labberton in 1907 met pensioen ging, verhuisde het gezin naar Oosterbeek. Toen het dochtertje van haar jongste broer Herman Cornelis, die na een scheiding hertrouwd was, niet goed overweg bleek te kunnen met haar stiefmoeder, bood Mien aan de opvoeding van het kind op zich te nemen. De zesjarige Wil kwam in september 1912 naar Oosterbeek en zou tot haar achttiende bij haar tante en grootouders aan de Benedendorpsweg 92 blijven wonen. Misschien was de zorg voor haar nichtje wel de reden dat Mien pas in 1920 debuteerde met een feuilleton in de Nieuwe Rotterdamsche Courant . Een Utrechtse uitgever toonde belangstelling, wat resulteerde in de uitgave van Kinderstemmen en Schemeringen , respectievelijk uitgebracht in 1924 en 1925. Ze legde zich toe op het schrijven van verhalen voor kinderen waarin bijbelse boodschappen centraal stonden. Mien was lid van de Nederlands-hervormde gemeente net als haar moeder, maar haar vader was de meer vrijzinnige Remonstrantse richting toegedaan. Op de vraag wanneer in haar ogen een kinderboek geslaagd was, antwoordde ze in een interview dat het genre moest voldoen aan drie criteria. Allereerst moest de lectuur kennisverruimend zijn en innerlijk verdiepend en verrijkend. Op de tweede plaats moest ze in een goede stijl en in zuivere taal geschreven zijn en ten slotte moest ze boeien en onderwerpen behandelen die binnen de \u2018goede\u2019 belangstellingssferen lagen. In haar geval kwam dat dan vooral neer op christelijke beginselen en liefde voor de natuur. Ze putte zich uit in het nauwkeurig beschrijven van \ufb02ora en fauna en ze was een groot dierenliefhebber. De Vereniging tot Bescherming \n\n\n\nvan Dieren kende haar zelfs een eremedaille toe. Het is daarom niet toevallig dat de Zuid-Hollandse Uitgeversmaatschappij haar vroeg de bestseller over een natuurkind, The yearling (1938) van de Amerikaanse schrijfster Marjorie Kinnan Rawlings, te vertalen. Het boek verscheen onder de titel Jody en het hertejong met tekeningen van Anton Pieck. Wat de reden precies is geweest, is niet bekend, maar kort na het overlijden van haar moeder in 1922 zegde ze haar lidmaatschap van de Hervormde Kerk op om zich in 1924 bij de Remonstrantse kring van haar vader in Oosterbeek aan te sluiten. Tot haar dood zou zij buitengewoon actief zijn voor dit kerkgenootschap. Van haar verhalen en gedichtjes voor kinderen werd het hoogtepunt gevormd door Een jaar bij de familie De Bloeme; een boek tot religieuze inwijding voor kinderen van 7-12 jaar , dat in 1930 verscheen. De daarin voorkomende liederen zijn op muziek gezet door Eveline Sypkens, die inmiddels haar huisgenote was geworden. Zij was vijf jaar jonger dan Mien en zou nog veel vaker muziek componeren bij de kinderliedjes die haar vriendin bedacht. In het boek beschrijft Mien haar eigen gelovige milieu en ook in de woonomgeving is die van haarzelf te herkennen. Elk hoofdstuk behandelt een thema, dat vader of moeder in de vorm van een verhaal vertelt in samenhang met een fragment uit de Bijbel. De bedoeling was op die manier jonge kinderen met de Bijbel vertrouwd te maken. In 1924 was Mien toegetreden tot de redactie van \u2018De Merel\u2019, een bijlage voor de jeugd bij Het Kind , een veertiendaags tijdschrift voor ouders en opvoeders, uitgegeven bij Ploegsma in Zeist. Enthousiast vulde ze de kolommen van het blad totdat het in 1941 door de bezetter werd opgeheven. In haar productiefste jaren, van 1930 tot 1940, schreef ze driekwart van haar hele oeuvre. Verder gaf ze cursussen en lezingen voor huisvrouwen aan de Volksuniversiteit. De zwaarste periode in haar leven was ongetwijfeld die van de Duitse bezetting met alle gevolgen van dien. In mei 1944 stierf haar vader op 94-jarige leeftijd. In september van datzelfde jaar was ze ooggetuige van de Slag om Arnhem. Samen met Eveline moest ze het brandende dorp ontvluchten. In eerste instantie vonden ze onderdak in een boerderijtje aan de Rijnkant, waar ook gedropte Britse militairen zich schuilhielden, later in de oranjerie van Hotel Warnsborn in Arnhem. Toen het ook daar te gevaarlijk werd, zagen ze zich genoodzaakt hun heil te zoeken op de noordelijke Veluwe. De sonnettenbundel Kruisweg die in 1949 verscheen, is de literaire neerslag van die rampzalige tijd. In een van die verzen, opgedragen aan het in puin geschoten Oosterbeek, getuigt de dichteres niettemin van een onwankelbaar geloof:\n\n\u201c\u2019t Geloof dat zich van God niet laat vervreemden Dr\u00e1\u00e1gt ook in ballingschap het zeer om d\u2019eigen beemden.\u201d\n\nToen de vriendinnen terugkeerden naar de Benedendorpsweg bleek het huis \ufb02ink beschadigd te zijn door het oorlogsgeweld. In afwachting van de herstelwerkzaamheden zochten ze een ander onderkomen. De gemeentelijke wederopbouwwerkers hadden evenwel andere plannen met het gehavende pand en lieten het zonder voorafgaand overleg met de grond gelijkmaken. Na haar protest bood de gemeente Renkum Mien als compensatie een kavel aan op de Talsmalaan. Daar liet ze een door haar zelf ontworpen huis bouwen, dat ze samen met de componiste in 1951 kon betrekken. In de voorgevel liet ze een stenen reli\u00ebf aanbrengen met een afbeelding van Phoenix, de vogel die, net als het geschonden Oosterbeek, uit zijn as was herrezen. Van 1951 tot 1965 verzorgde Mien Labberton zaterdags de kinderpagina van de Arnhemse Courant . Voor de rubriek \u2018Fijn, Zaterdagavond\u2019 schreef ze meer dan zevenhonderd a\ufb02everingen. In februari 1954 overleed Eveline Sypkens. In de jaren die volgden ging Miens gezichtsvermogen steeds meer achteruit, wat het schrijven bemoeilijkte. Op haar 80ste verjaardag werd ze voor haar werk gedecoreerd met de Orde van Oranje Nassau. Op haar 82ste deed ze haar laatste bijdrage voor het kinderhoekje van de Arnhemse Courant op de post. Toen ze in 1966 stierf, had ze meer dan veertig boektitels op haar naam staan, verhalen en gedichten. Veel van haar boeken zijn nogal moralistisch en braaf van toon, waardoor ze vroeger uitermate geschikt waren voor gebruik op de zondagsschool. Dat heeft er ongetwijfeld toe bijgedragen dat de kinderboekenschrijfster Mien Labberton nu vrijwel vergeten is.", "Ottho Gerhard Heldring": "Ottho Gerhard Heldring groeide op in een pi\u00ebtistische sfeer die het stempel van zijn moeder droeg. Op zestienjarige leeftijd ging hij te Utrecht theologie studeren. Diepe teleurstelling over de Utrechtse humanistisch-rationalistische theologie, zo tegengesteld aan de eenvoudige gevoelsvroomheid van zijn ouderlijk huis, en overmatige studieijver leidden aan het einde van zijn studietijd tot een geestelijke crisis. In arbeid op het land en ontmoetingen met eenvoudige vromen vond hij genezing. Tegen eigen verlangen naar een eenvoudig leven van handenarbeid in, maar gevolg gevend aan de wens van zijn vader, stelde Heldring zich beroepbaar als predikant. Hij aanvaardde een door de gemeente Hemmen uitgebracht beroep en op 25 maart 1827 werd hij hier door zijn vader in het ambt bevestigd. Hemmen zou zijn enige standplaats blijven. Heldring was ernstig en arbeidzaam en nam met grote trouw en nauwgezetheid alle plichten van zijn ambt waar. Naar eigen gevoelen lag hieraan echter veel eerzucht en ijdelheid ten grondslag; ondanks alle ijver en liefde tot God en de naaste \u201czag ik in dat de innerlijkste beweegredenen van mijn hart zondig en schuldig waren\u201d. Met Kerst 1827 kwam de innerlijke ommekeer. Lezing van een Duitse kerstpreek gaf hem de existenti\u00eble ervaring van rechtvaardiging door het geloof all\u00e9\u00e9n en vanaf nu kon hij zich volledig overgeven aan Christus. Nauw verbonden met deze overgave was zijn toewijding aan de armen. Een christologisch en een diaconaal component gingen in deze bekeringsgeschiedenis hand in hand. Reeds in zijn eerste ambtsjaar werd Heldring met armoede in de Betuwe geconfronteerd en dit leidde bij hem tot de blijvende overtuiging dat slechts in arbeid de oplossing voor het armoedevraagstuk gelegen was. In Christendom en armoede (Haarlem 1849) heeft hij hierover zijn gedachten uiteengezet. In de jaren \u201930 begon Heldring zich als schrijver te ontwikkelen. In 1833 verscheen De natuur en de mensch, of levensbeschouwingen van pachter Gerhard op zijne wandelingen met neef Jonas (Amsterdam 1833). De schrijver toonde zich hierin een goed en liefdevol waarnemer en een gemoedelijk moralist en christen. Twee jaar later publiceerde hij de tweedelige Winteravondlectuur van pachter Gerhard (Amsterdam 1835-1836), een verzameling beschouwingen over alle mogelijke onderwerpen, van natuur en geschiedenis tot armenzorg. Met deze geschriften was een genre geschapen dat door Beets en Hasebroek zou worden nagevolgd. In dezelfde toon geschreven waren zijn publicaties als redacteur van de Geldersche Volksalmanak (Arnhem 1835-1847), waarin hij zijn liefde voor Gelderlands archeologie en geschiedenis op eenvoudige wijze wilde overbrengen. Eenvoud en natuurlijkheid, gevoel en intu\u00eftie, tevredenheid en innerlijke vroomheid kenmerkten deze publicaties, waarmee hij zich in letterkundige kring een naam verwierf. In de jaren \u201930 en \u201940 begon Heldring zich tevens te ontwikkelen tot een \ufb01lantroop van nationaal formaat. In aansluiting bij de armoedebestrijding bond hij de strijd tegen de jenever aan. In zijn verslag De jenever erger dan de cholera. Een volksboek in voorbeelden en cijfers voor arm en rijk, oud en jong (Arnhem 1838), gebaseerd op offici\u00eble cijfers van 118 Gelderse gemeenten, toonde hij overtuigend de verwoestende werking van de jenever aan en stelde hij tevens maatregelen ter bestrijding voor. Dit geschrift maakte op velen grote indruk en heeft Heldring aanspraak gegeven op de naam van pionier der Nederlandse drankbestrijders. Deze strijd, zo schreef zijn biograaf Van der Hoeven, kan gezien worden als de \u201ceerste schakel in de gulden keten der werkzaamheid van Neerlands grooten christen-philantroop\u201d. Van betekenis voor de Gelderse geschiedenis was Heldrings bemoeienis met het midden in de zandbergen gelegen gehucht Hoenderloo. Hij zorgde dat hier een put (1843), school (1846) en kerk (1858) kwamen. Karakteristiek voor Heldrings vervlechting van het\n\n\n\ngeestelijke en praktische is dat hij bij de ingebruikneming van de put het vierde hoofdstuk van het Johannes Evangelie opsloeg en zei:\n\n\u201cdaar staat ook een verhaal van een put en van een water, maar van een ander water en van een anderen dorst: een dorst naar gerechtigheid; en wie Hij was die dat levend water kan geven en dien dorst kan lesschen.\u201d\n\nIn Hoenderloo werd tevens een doorgangshuis voor verwaarloosde jongens gesticht (1851). Eind jaren \u201930 begon Heldring zich in het openbaar duidelijk uit te spreken over wat voor hem sinds 1827 steeds meer het wezen van het christendom was geworden: de rechtvaardiging door het geloof. In De nimmer rustende Isra\u00ebliet tot rust gekomen. Eene christelijke legende (Amsterdam 1839) legde hij hiervan getuigenis af. Naar de woorden van Nicolaas Beets, die Heldring goed heeft gekend, geeft dit geschrift weer \u201cwat er innigst en heiligst in de ziel van den schrijver is omgegaan\u201d. Er kwam vervreemding van zijn vroegere \ufb01lantropische medestanders, van verlicht-christelijke verenigingen zoals de Maatschappij tot Nut van \u2019t Algemeen. Heldring waardeerde hun heilzaam streven naar volkswelvaart en beschaving van verstand en hart, maar hun concentratie op de deugd zag hij als miskenning van het christendom. Bij veel orthodoxe geloofsgenoten daarentegen miste hij weer elke vorm van christelijk ge\u00efnspireerde sociale arbeid. Wat Heldring voor ogen stond was een orthodox christendom dat zijn maatschappelijke roeping verstond. Hiertoe wendde hij zich tot het R\u00e9veil. In een circulaire van mei 1845, Aan de vrienden des Heeren, die met mij hebben leeren kennen door den Heiligen Geest, dat de Gereformeerde kerkleer niet uit den mensch maar uit God is , uitte hij zijn grote zorg over de toestand van kerk en maatschappij en riep hij op vanuit een bewogen geloof zich in te zetten voor verbetering hiervan. Zijn oproep had succes. Van 1845 tot 1854 hebben de Christelijke Vrienden, gedreven door wat De Graaf heeft genoemd een \u201corthodoxie des harten\u201d, een indrukwekkende reeks van maatschappelijke en kerkelijke activiteiten ontplooid. Heldring heeft hierin een centrale rol gespeeld. Met hem is een nieuwe periode van het R\u00e9veil begonnen. Hij was de brug van het romantisch-innerlijk R\u00e9veil naar het maatschappelijk R\u00e9veil. In 1845-1846 heeft Heldring zich sterk ingezet voor de bestrijding van de ernstige gevolgen van de aardappelziekte in de Betuwe. Velen leden groot gebrek en er heersten onbeschrijfelijke toestanden. In het liberale Algemeen Handelsblad bracht Heldring, zich baserende op eigen onderzoek, verslag uit en hij wist daarbij het gemoed van zijn lezers zo te raken dat het geld binnenstroomde: \u201cToen heeft Nederland liefdadigheid geoefend, zoals misschien zelden heeft plaats gehad.\u201d Succesvol waren ook zijn pogingen eind jaren \u201940 tot migratie van arme Betuwse gezinnen naar de pas drooggevallen Anna Paulownapolder, waar een \u2018Geldersche Buurt\u2019 ontstond. Gelijktijdig ontplooide Heldring nog andere initiatieven. Een van deze was de bevordering van het christendom in Nederlands-Indi\u00eb door uitzending van christen-werklieden. Van het hiertoe door de Christelijke Vrienden gevormd comit\u00e9 was hij de drijvende kracht, terwijl hij als schrijver van vele artikelen en als president van het Algemeen Christelijk Nationaal Zendingsfeest veel heeft bijgedragen tot de zendingsinteresse van het orthodox protestantisme. De zending had Heldrings grote liefde. Aan de bestrijding van de armoede heeft Heldring ongeveer twintig jaar van zijn leven gewijd. In 1848, door een innerlijke stem daartoe gedreven, betrad hij een nieuw arbeidsterrein: de bestrijding van de prostitutie. Daartoe richtte hij in Zetten het asiel Steenbeek op, bedoeld voor \u2018boetvaardige vrouwen\u2019, vrouwen die een nieuw leven wilden beginnen. Redding van de ziel, het leiden van de ziel tot Christus, stond voorop, maar op andere wijze even belangrijk was de resocialisatie. In een tweejarig traject werden de meisjes opgeleid tot dienstbode, zodat ze op gewone wijze hun brood konden verdienen. Na Steenbeek volgde in 1857 Talitha Kumi, bestemd voor verwaarloosde jonge meisjes van twaalf tot zestien jaar die dreigden in de prostitutie terecht te komen, terwijl in 1863 nog Bethel werd geopend, een tehuis voor meisjes van zestien tot twintig jaar, die gevaar liepen in de gevangenis en vervolgens in de prostitutie te belanden. Ten slotte volgde in 1864 de stichting van een christelijke normaalschool, terwijl in 1870 de Vluchtheuvelkerk kon worden ingewijd. Deze kerk, gebouwd op een kunstmatige heuvel en voorzien van een zolder, was mede bedoeld als toevluchtsoord bij overstromingen die de Betuwe destijds regelmatig teisterden. Geestelijke en praktische zorg gingen ook hier weer hand in hand. In zijn omgang met de opgenomen meisjes toonde Heldring zich een pedagoog bij de gratie Gods en een \ufb01jnzinnig zielzorger. Hoofdbeginsel van zijn pedagogiek was de liefde, de arbeidende, reddende en dienende liefde die het kwade door het goede bestrijdt. Tucht en strengheid hadden hierin hun eigen plaats \u2013 ook bij een hart met innerlijke ontferming bewogen kon het nodig zijn het oog des toorns te bewaren, zo schreef\n\n\n\nHeldring eens \u2013 maar stonden steeds in dienst van het grote doel van de geestelijke vernieuwing. Het werk te Zetten, waaraan hij zich na zijn emeritaat (1867) geheel kon wijden, is Heldring, naast zijn zendingsarbeid, het meest dierbaar van al zijn arbeid geweest. Naast deze arbeid heeft Heldring zich tevens zeer ingezet voor handhaving van het belijdend karakter van de Hervormde Kerk en de totstandkoming van christelijk onderwijs. Zo was hij medeoprichter van de Confessionele Vereeniging (1864) en heeft hij tevens bijgedragen tot de oprichting (1860) en groei van de Vereeniging voor Christelijk Nationaal Schoolonderwijs. Ottho Gerhard Heldring was een man met een groot roepingsbesef, bij wie een sterke wil samenging met nederigheid, ootmoed en zelfverloochening. Vanuit een diepe geloofsovertuiging en begiftigd met een grote praktische intelligentie heeft hij zich ingezet voor armen en verlorenen. Terecht is hij de vader van de Inwendige Zending genoemd.", "Herman Lohr": "Als jongeman van vijftien jaar kwam Herman Lohr uit Nederlands-Indi\u00eb naar Nederland. Hij doorliep de HBS in Haarlem. Zijn studielust en belangstelling voor techniek leidden in 1890 tot inschrijving als student werktuigbouwkunde aan de Technische Hogeschool in Delft. In 1895 werd hem het ingenieursdiploma uitgereikt en hierna volgden enkele praktijkjaren bij de Schuckert Werke in Neurenberg en bij de Haarlemsche Machinefabriek voorheen Gebroeders Figee. In 1900 huwde Herman Lohr met Jet Resink, die eindexamen conservatorium (piano) had gedaan. In 1902 verhuisde het gezin met een dochter naar Amsterdam. De reden hiervan was dat Lohr een benoeming tot ingenieur-onderdirecteur van de Gemeentelijke Electriciteits Werken aldaar had aanvaard. In 1907 werd er in Nijmegen van verschillende zijden op aangedrongen na te gaan of het mogelijk zou zijn daar een gemeentelijk elektriciteitsbedrijf op te richten. De gemeenteraad besloot voor het maken van voorlopige plannen en berekeningen Herman Lohr uit te nodigen. Het gevraagde rapport werd op 31 augustus 1907 door hem aan de gemeenteraad aangeboden en kort daarna aangenomen. In de raadszitting van 9 november 1907 werd Lohr tot directeur van het nieuwe bedrijf benoemd en werd hem uitvoering van de plannen opgedragen. Met het oog op een gemakkelijke en goedkope aanvoer van kolen, maar ook om over koelwater voor de turbines te beschikken, koos Lohr\n\n\n\nervoor de nieuwe centrale aan de Waalkade in de Nijmeegse benedenstad te bouwen. Op 4 november 1908 werd het eerste vuur onder de ketels gelegd en kon met de stroomlevering aan het kabelnet worden begonnen. In de jaren na de ingebruikstelling werd het kabelnet geleidelijk in alle richtingen uitgebreid, nadat de Kroon concessies had verleend voor het verder elektri\ufb01ceren van de provincie Gelderland. In de jaren na 1900 beleefde Nederland de opkomst van de elektrische tram. In Nijmegen was de invoering van deze tram gekoppeld aan de bouw van de elektriciteitscentrale aan de Waalkade. Ook de invoering van de tram stond onder leiding van Herman Lohr. Op 1 januari 1912 begon het befaamde \u2018bergspoor\u2019 van Nijmegen naar Beek te rijden. Op eigen verzoek kreeg Lohr op 27 maart 1915 van de gemeenteraad ontslag als directeur van het Gemeentelijk Electriciteitsbedrijf. Op 24 maart van dat jaar was in Arnhem de N.V. Provinciale Geldersche Electriciteits-Maatschappij (PGEM) opgericht, met als doelstelling de centrales in Arnhem en Nijmegen onder \u00e9\u00e9n instelling te brengen. De algemene vergadering van aandeelhouders van de PGEM benoemde Herman Lohr tot directeur en haalde daarmee iemand in huis die over de structuur van een elektriciteitsbedrijf een heel eigen opvatting had. Omdat dit provinciale bedrijf zich niet met de productie van elektriciteit bezighield, werd in december 1915 een stroomleveringscontract gesloten, waarbij de gemeente Arnhem zich verplichtte stroom ter beschikking van de provincie te stellen. \u201cHet bezwaar\u201d, schreef Lohr in zijn eerste jaarverslag (over 1916), \u201cdat aan de voorloopige regeling in dit gewest kleeft, is dit, dat electriciteitsopwekking (Centrale) en -verdeeling (Leidingnet), de twee grote onderdeelen van elk electriciteitsbedrijf, in plaats van innig aan elkaar gekoppeld te zijn en \u00e9\u00e9n geheel te vormen, thans in handen zijn van twee partijen [Arnhem en Nijmegen, AT], die elkander als contractueele tegenstanders beschouwen.\u201d De distributie onder lage spanning naar de verbruikers zag Lohr ook als een onderdeel van het geheel, maar tactisch liet hij zijn idee\u00ebn daarover nog even rusten. Alles op zijn tijd, moet hij gedacht hebben. Toen de Nijmeegse centrale eind 1920 volbelast raakte, stond de gemeente voor de keus deze uit te breiden, dan wel na te gaan of het niet op de weg van de provincie zou liggen die uitbreiding voor haar rekening te nemen, ook al moest de centrale in dat geval worden overgedragen. De onderhandelingen werden met de provincie geopend en deze leidden tot het Nijmeegse raadsbesluit van 6 april 1921, waarbij de centrale aan de PGEM werd overgedragen. Met de Arnhemse centrale ging het niet anders. Tussen de gemeente en de PGEM werd een contract gesloten waarbij werd overeengekomen dat de centrale niet verder werd uitgebreid, maar wel stroom aan de PGEM zou worden geleverd. Het werd geleidelijk aan onontkoombaar de hele elektriciteitsvoorziening aan de PGEM over te laten. Dit betekende dan ook dat de Arnhemse centrale aan deze maatschappij moest worden overgedragen. In 1924 was de overdracht een feit. Dit was voor Lohr het moment dat hij besloot de energieopwekking definitief in Nijmegen te concentreren en het hoofdkantoor in Arnhem te vestigen. Het fundament was gelegd. Productie, transport en distributie van elektriciteit waren binnen tien jaar na de oprichting van de PGEM verenigd. Wat nu volgde was een verbazingwekkende fase van opbouwen en uitbreiden. De vraag naar elektriciteit bleef toenemen, terwijl er aan de Waalkade geen ruimte voor uitbreiding meer was. De bouw van een nieuwe, grote centrale was onvermijdelijk. Dit werd de Centrale Gelderland I in Nijmegen, gelegen ten westen van de stad, waar het Maas-Waalkanaal uitmondt in de Waal. Daar was voldoende koelwater beschikbaar en de brandstof, toen nog uitsluitend kolen, kon gemakkelijk worden aangevoerd. Op 30 mei 1933 namen Provinciale Staten het besluit goedkeuring te verlenen tot de bouw van deze centrale. Met de bouw was ongeveer drie jaar gemoeid en de centrale kwam in 1936 in gebruik. Herman Lohr, die zeer betrokken was bij de voorbereiding en de technische ontwikkeling, had bovendien, met het oog op verdere uitbouw, een groot terrein voor de nieuwe centrale laten aankopen. Intussen werd naar ontwerp van ir. J.H.Oosterhuis in Arnhem een nieuw kantoorpand aan de Utrechtsestraat 34 gebouwd, dat in 1934 werd betrokken. Voor die tijd was het kantoor gevestigd in het tegenovergelegen pand, nummer 55 (tegenwoordig nummer 85), dat tevens als woning voor de familie Lohr dienst deed. Het woongedeelte lag aan de zuidzijde van het pand, dat een prachtig uitzicht over de Rijn en de Betuwe bood. Naast de grote woonkamer bevond zich de muziekkamer, en daarnaast Lohrs kantoor. Dit alles gescheiden door brede schuifdeuren. Op de bovenverdiepingen van het pand waren, tot het nieuwe pand gereed was, kantoorruimten, waaronder een commissarissenkamer. Lohr hield van muziek. Hij bezat een grammofoon met een immense discotheek, waarin zich de voltallige\n\n\n\n\n\nwerken van Mozart bevonden. Zijn vrouw Jet beheerde het geld omdat Lohr anders een fiks deel van zijn salaris in grammofoonplaten zou hebben omgezet. Hij kreeg dus zakgeld, dat altijd binnen een week op was. De rest van de maand \u2018bedelde\u2019 hij bij zijn echtgenote. Lohr was ook kunstkenner. Zo heeft hij in zijn woning een lambrisering laten aanbrengen die afkomstig was uit een kleine synagoge in Praag. Ook was hij verzamelaar van Japanse prenten. Herman Lohr maakte voor zijn dienstreizen gebruik van een levensgrote Cadillac met chauffeur. Hij mocht geen zware wagen besturen omdat hij een paar keer pleuritis had gehad. Ging de familie zondags rijden, dan nam Lohr een open Buick van een kleiner model mee uit het wagenpark van de PGEM. Niet voor niets had Herman Lohr in Arnhem de bijnaam \u2018Lohrenzo il Magnifico\u2019. Hij was een ijdele man, klein en slank als hij was met een keurig grijs sikje. Aan zijn nichtjes vroeg hij eens: \u201cDat sikje past wel echt bij mijn positie, vinden jullie niet, meisjes? En een embonpoint ben ik toch eigenlijk wel aan mijn functie verplicht?\u201d Daarbij klopte hij met zijn hand op zijn platte vest: \u201cVinden jullie nu dat ik zonder embonpoint een grote vergadering kan presideren?\u201d Lohr verdeelde intussen voor de verdere uitbouw van de PGEM de provincie in vier districten. Deze vier onderdelen moesten als zelfstandige units opereren, zonder het geheel uit het oog te verliezen. Elk district had als leidinggevende een ingenieur aan het hoofd die het gebied goed kende en in staat was met de gemeentebesturen, soms eindeloos, te onderhandelen. In de visie van Lohr moest er \u00e9\u00e9n omvangrijk provinciaal netwerk komen, met als einddoel stroomleverantie tot aan huis. Lohr werd in 1921 benoemd tot ridder in de Orde van de Nederlandse Leeuw. Hij beschouwde zijn werk als dienend en heeft zelf het zonder winstbejag dienen van het algemeen belang van de Gelderse bevolking wel eens de ethische kant van zijn taak genoemd. Men heeft hem wel gevraagd waarom hij persoonlijk niet meer op sociaal gebied deed en geen zitting nam in comit\u00e9s of in besturen. Lohr vond echter dat hij in het dagelijkse werk de sociale zijde van het leven voldoende raakte. Het andere \u2018sociale gedoe\u2019, zoals hij dit noemde, liet hem koud. Zijn werk nam hem zo in beslag dat men kon stellen dat wie over Lohr sprak, eigenlijk de PGEM bedoelde en andersom. Het was niet mogelijk een scheidingslijn tussen het bedrijf en zijn directeur te trekken. Uit hoofde van zijn functie was Herman Lohr lid van de in 1913 opgerichte Vereniging van Directeuren van Electriciteitsbedrijven in Nederland (VDEN). In die hoedanigheid kreeg hij te maken met het probleem dat de ten behoeve van de snel voortschrijdende elektrificatie van ons land geleverde grote hoeveelheden hoogspanningskabels niet altijd van voldoende kwaliteit waren. Aan de VDEN werd gevraagd betere voorschriften voor de keuring van kabels op te stellen. Dit leidde in 1927 tot de oprichting van de N.V. tot Keuring van Electrotechnische Materialen (KEMA) in Arnhem. De KEMA kreeg ten doel het gebruik van ondeugdelijke toestellen en dito materialen op elektrotechnisch gebied te voorkomen. Herman Lohr was medeoprichter en commissaris van dit instituut. Hij was een groot voorstander van het gemeenschappelijke werk van de elektriciteitsbedrijven in Nederland. In verband met een statutenwijziging trad Lohr in 1937 af als president-commissaris van de KEMA. Eind maart 1940 nam Lohr of\ufb01cieel afscheid als directeur van de PGEM en als voorzitter van de VDEN, welke functie hij vijf jaar had vervuld. Tegelijk met dit afscheid werd het 25-jarig bestaan van het bedrijf gevierd. Dit gebeurde in de Arnhemse stadsschouwburg, waar verschillende sprekers zich tot Lohr richtten. Ook werd hem door het personeel een borstbeeld\n\n\n\naangeboden, dat een plaats kreeg in het PGEM-gebouw aan de Utrechtsestraat in Arnhem, als herinnering aan de oprichter en eerste directeur van de maatschappij.", "Cornelis van Ommeren": "Toen Otto Frederik graaf van Lijnden in 1752 van zijn moeder, Stephanie van Vittinghoff, de heerlijkheid Nederhemert erfde, zocht hij onmiddellijk een bekwame en betrouwbare rentmeester. Zijn vader Adriaan van Lijnden, burggraaf van Nijmegen, had zich meer met de landelijke en Gelderse politiek bemoeid dan met de kleine buurtschap Nederhemert in de zuidpunt van de Bommelerwaard. Adriaan van Lijnden was zelden in het eeuwenoude kasteel geweest en had zich ook aan het collatierecht weinig gelegen laten liggen. Otto Frederik met zijn hang naar perfectie wilde alles grondig aanpakken en vond daarvoor in de schoolmeesterszoon Cornelis van Ommeren een goede metgezel. Cornelis van Ommeren schreef twee maal per maand een uitvoerige brief naar zijn werkgever over het wel en wee van de heerlijkheid. Zijn inzet en inzichten zouden wellicht nooit bekend zijn geworden als de latere heren van Hemert de pakketten met brieven niet steeds op hun zolders bewaard hadden. Jacob baron van Wassenaer en zijn vrouw, de laatste bewoners van het kasteel Nederhemert, deponeerden het hele heerlijkheidsarchief in 1932 bij het Rijksarchief in Arnhem, zodat de rijke verzameling documenten en brieven uiteindelijk gespaard bleef bij de brand die het kasteel en inventaris verwoestte. Nu hebben we een schier onuitputtelijke bron voor de geschiedschrijving van 1752 tot 1788 over een klein dorp aan de rivier met haar dominees en schoolmeesters, pachters en vagebonden, dorpsvrijages en overstromingen. De brieven bevatten ook een minutieus verslag van de restauratie van het kasteel in 1777 en de bouw van de nieuwe kerk in Nederhemert-Noord in diezelfde tijd. Niet alleen vermeldde Cornelis van Ommeren alle gebeurtenissen, of hij er nu wel of niet zelf een rol in speelde, hij deed dat ook met een vaardige pen. Nergens in de 5000 pagina\u2019s is zijn tekst droog. Sommige gebeurtenissen beschreef hij zo levendig, dat men al\n\n\n\nlezend de personen voor zich ziet. Zo kenschetste de rentmeester de bemoeizieke rijke boerin Cijke Vos als: \u201cgezien bij de boeren als de vos bij het kippenhok\u201d en beschreef hij een jongen, die beschuldigd werd van verkrachting als \u201chij is de schranderste niet en op verzoek zoent hij heel de marktschuit rond.\u201d Uit de brieven van Van Ommeren komt een journalistieke beschrijving naar voren hoe hij zelf als schout, dijkgraaf en opperkerkmeester in de dagelijkse praktijk met die organisatie omging. Juist omdat Van Ommeren op alle drie de terreinen van het dorpsbestuur zijn Heer vertegenwoordigde komt het hele dorpsbestuur tot leven. Hij beschreef hoe hij de boeren trachtte te bespelen, hoe hij probeerde nieuwe waterstaatkundige maatregelen voor hen \u2018smakelijk te maken\u2019. Zo gaf hij een uitvoerige beschrijving van de buurtspraak, waarin beslist werd over de verhoging van het schoolmeesterssalaris, met de nukken en grillen van de deelnemers. Uit de brieven blijkt in welke gevallen de procureur uit Zaltbommel werd geraadpleegd en hoe werd omgegaan met onvermogende boetelingen of hoe een beschuldiging van aanranding werd aangepakt. We vernemen in de brieven ook zijn omgang met de dominees, waarbij hij duidelijk zijn voorkeuren liet blijken en de appreciatie door het kerkvolk vermeldde. Uit de vele processen die landheren voerden met hun rentmeesters, blijkt hoe moeizaam de verhouding tussen deze functionarissen en hun vaak afwezige broodheren was. Cornelis van Ommeren maakte in zijn brieven duidelijk hoe moeilijk zijn eigen positie was: het laveren tussen de belangen van zijn werkgever en de mensen, met wie hij dagelijks moest verkeren. Otto Frederik van Lijnden vroeg steeds om geld om zijn status te kunnen bekostigen, Van Ommeren zag hoe de boeren moesten zwoegen om de pachten te kunnen opbrengen. Hij vroeg vaak om uitstel van betaling, als de oogsten te klein bleken om te vooraf afgesproken pacht waar te maken. Tegelijkertijd zagen de dorpsbewoners de rentmeester met zijn bevoegdheden als opperste bestuurder toch als handlanger van de graaf van Lijnden en gaven zij hem de schuld van hun eigen slechte situatie. Dit escaleerde tijdens de orangistische rellen met een smaadstuk in de Brielsche Courant , waarin Van Ommeren werd beschuldigd van zelfverrijking. De rentmeester liet op aanraden van de graaf van Lijnden de tekst ophangen bij de kerk, met de oproep om de dader aan te geven. Natuurlijk meldde zich niemand en waarschijnlijk was de enige uitwerking dat menig dorpeling gniffelde om deze gratis publicatie die zij anders nooit onder ogen gekregen hadden. Eigen vrienden had Cornelis wel, maar niet in het dorp. Hij ging vaak op bezoek bij de Wellse dominee Pallier en bij de Heusdense jurist Gerard van Oostrom. Deze personen bleken beide aanhangers van de patriotten te zijn en dat brengt ons op de meest roerige periode van het rentmeesterschap. Otto Frederik van Lijnden was een grote vriend van de Oranjes en werd ook in de patriotse pamfletten vaak gehekeld. Cornelis van Ommeren schreef in zijn brieven over de rellen van de oranjeklanten in de dorpen in de Bommelerwaard. Vooral Heusden als bolwerk van patriotten moest het ontgelden. Otto Frederik van Ommeren, de jongste zoon van Cornelis en vernoemd naar de graaf van Lijnden, schreef een ooggetuigenverslag van de aanval op Heusden en de plunderingen, waarover de orangisten later een penning lieten slaan. Maar Cornelis schreef ook over de schermutselingen in de aanloop, de festiviteiten voor de Stadhouder, de verplichte bid- en dankdagen en de gewapende boerenzonen, die de buurt onveilig maakten en alleen met drankgelagen in herbergen tot bedaren gebracht konden worden. De kinderen van Van Ommeren werden beschuldigd van patriotse sympathie\u00ebn en zeker is, dat Johan Richard zich in Den Bosch en Heusden bij de revolutie aansloot. Uiteraard kwam dit de graaf van Lijnden ter ore en moest Cornelis zich verdedigen. Dat deed hij dan ook met verve, want zijn gezin was hem heilig. Maar hij was daarbij zo eerlijk, dat een goede verstaander wel degelijk een bevestiging van de beschuldiging kan lezen. De bewering, dat Cornelis zelf alleen maar de vrede was toegedaan, mag dan ook wel geloofd worden. Cornelis van Ommeren was de zoon van de dorpsonderwijzer in Winssen. Ook zijn grootvader en overgrootvader hadden dat ambt bekleed. De plaatselijke schout was zijn peetvader en omgekeerd was de schoolmeester peetvader bij de kinderen van de schout van Winssen. Daaruit moge blijken dat de stap van Cornelis naar het rentmeestersschap niet zo groot was. De carri\u00e8re van zijn zoons was zeker ten dele het resultaat van de Bataafse omwenteling. Walraven kreeg na zijn opleiding tot landmeter voor zijn aanstelling in Arnhem nog bemiddeling van de graaf van Lijnden en diens kinderjuffrouw, de freule van Heeckeren, wier vader in het Gelderse bestuur werkzaam was. Deze bemiddeling was echter zeker in het begin aarzelend, want de graaf van Lijnden merkte in zijn brieven fijntjes op, dat bij vacatures eerst de adellijke personen en officierszonen aan bod zouden komen. Maar nadat Walraven van Ommeren eenmaal geaccepteerd \n\n\n\n\n\nwas bij de Provinciale Waterstaat maakte hij een gestage carri\u00e8re. Johan Richard van Ommeren werd de eerste apotheker in dienst van het Groot Ziekengasthuis in Den Bosch en was daar een vooraanstaand patriot. Nadat hij zich als zelfstandig apotheker in Heusden had gevestigd en met de dochter van de chirurgijn aldaar was getrouwd, kwam hij na de omwenteling onmiddellijk in het Heusdense stadsbestuur en werd vandaar afgevaardigd naar de Constituerende Vergadering in 1796. Sindsdien bekleedde hij steeds verschillende functies in het regionale bestuur. De derde zoon Otto Frederik, genoemd naar de graaf van Lijnden, volgde zijn vader op als rentmeester en zijn nazaten hebben tot het einde van de gemeente Nederhemert functies bekleed als wethouder en burgemeester.", "Catharina van Rees": "Richardus van Rees was notaris of, volgens een andere bron, controleur van de gemeentebelastingen. Nadat haar vader in 1839 overleden was, werd Catharina door een ongetrouwde broer van haar moeder opgevoed. In die tijd componeerde zij haar eerste stukjes. Vanaf 1860 was Catharina van Rees lezeres en medewerkster van het vooruitstrevende blad de Tijdspiegel . Onder het pseudoniem Cel\u00e9stine publiceerde ze in de Tijdspiegel \u2018Gesprekken met mijn levensgeest\u2019: een beschouwing over haar gevoelens na een diepe teleurstelling. Minder persoonlijk maar al zeer ge\u00ebmancipeerd waren haar felle artikelen \u2018Over eene emancipatie der Nederlandsche vrouw\u2019. Ze kwam op voor de ongehuwde vrouw en stond een emancipatie van de geest voor. Onder haar eigen naam schreef Van Rees na 1870 23 boeken in 23 jaar! In 1872 beschreef ze in de twee delen Herinneringen aan het Zuiden een reis (en het reisgezelschap) naar Nice, Genua, Rome, Napels, Capri, Pompeii, Florence en Veneti\u00eb. Naast monumenten en natuur kwamen \u2018hartszaken\u2019 aan bod. Van Rees voerde \u2018een gevallene vrouw als heldin der geschiedenis op\u2019; waarvoor ze \u2018haar lezeressen\u2019 in het \u2018Besluit\u2019 \u2018verschooning [vroeg] voor de onzachte wijze waarop ik haar kiesch gevoel heb moeten kwetsen\u2019. Opvallend is dat de ge\u00ebmancipeerde Van Rees ervan uitging voornamelijk voor lezeressen te schrijven. Ze nam waar mogelijk de gelegenheid te baat kritiek uit te oefenen op de afhankelijke positie van de vrouw en haar handelingsonbekwaamheid. Haar historische roman Een koningin zonder kroon uit 1873 (herdruk in 1887) werd door de ironische kritiek van Lodewijk van Deyssel in De Nieuwe Gids van november 1888 \u2018onsterfelijk\u2019. Van Deyssel schreef vrijwel niet over de inhoud van de roman, maar des te meer over het taalgebruik en de benadering door Van Rees. \u201cGij hebt dus in uwe schepping [...] alle edele stoffen [...] weten te vereenigen, met de zijden banden [...] uwer grootsche en liefelijke begiftiging. Onder welk gesternte zijt gij toch geboren, vriendinne, po\u00ebtesse!...\u201d Associ\u00ebrend en dromend over de gevoelens en herinneringen die de roman bij hem oproept: \u201c... dan eisch ik een huwelijk, een geestelijk huwelijk wel te verstaan, dan wil ik mijn ziel namelijk doen trouwen met de ziel van Catharina van Rees, om samen \u00e9\u00e9n te zijn in begrip en dramatischen verheffingsadel.\u201d \n\n\n\nDeze bespreking weerhield Van Rees niet van verdere publicaties. Achtereenvolgens verschenen: het blijspel Op kostschool (1878), Uit het Verleden , novellen (1879), Zuid-Afrikaanse novellen (1880), Oostersch bloed (1882), Na Emilies dood. \u2019t Wordt licht (1883), Allen schuldig (1884), De eerste van de stad (1884), Van dezelfde familie (1884) en De Venetiaanse nachtegaal (1887). Van Rees publiceerde ook nog in tijdschriften ( Onze Roeping , De Amsterdammer ), jaarboekjes en dag- of weekbladen. Daarnaast componeerde ze \u2013 al vanaf haar vijfde. Eerst kleine stukjes voor piano en later grotere werken. Beroemd werd ze met de tekst en muziek van het Transvaalse volkslied dat ze in 1875 voor Thomas Burgers, president van de Zuid-Afrikaanse Republiek, componeerde: \u201cKent gij dat volk vol heldenmoed en toch zoo lang geknecht?\u201d Zij kende Burgers al van de tijd dat hij in Utrecht theologie studeerde en fluit speelde in haar Op\u00e9ra comique \u2018Les D\u00e9butants\u2019 uit 1855. Het Transvaalse volkslied ging overigens op 7 januari 1876 in Arnhem in premi\u00e8re. Andere composities van Van Rees waren onder meer: Gondellied (1863), Andante en Allegro (1866), Fantaisie brillante , R\u00eaverie . In de twee delen Muzikale novellen uit 1876 beschreef ze op historisch-romantische wijze episoden uit de muziekgeschiedenis. \u2018Vies romanc\u00e9es\u2019 gaf ze van componisten als H\u00e4ndel ( De Duitsche eik , 1870), Beethoven ( De Koning der Symphonie\u00ebn , 1882), Carl Maria von Weber ( De volkscomponist , 1893) en Frederik Chopin, historisch-romantische levensschets uit 1880. Over Bach schreef ze In Dei gloriam. Historischromantische levensschets in twee delen (1885). In de tijd dat de welvaart in Saksen was vernietigd als gevolg van de Dertigjarige Oorlog, was het in Th\u00fcringen anders gesteld, aldus Van Rees. Daar \u201chad de muzieklievende Luther zich bekommerd over het kerkgezang, vele degelijke toonkunstenaars volgden zijn voorbeeld. Tot dezen rekende men de organisten Bach.\u201d En zo begon Van Rees de beschrijving van het geslacht Bach, muzikale bakkers, afkomstig uit Presburg. Maar de beroemdste was natuurlijk Johan Sebastiaan. Zowel in Nederland als internationaal streed Van Rees voor vrouwenrecht en uitbreiding van het onderwijs voor vrouwen. Ze was vaste medewerkster van Onze Roeping , een tijdschrift voor en door vrouwen, met een internationaal karakter. Een van de redactrices was de Duitse Luise Otto-Peters, voorzitster van de \u2018Allgemeiner Deutscher Frauenverein\u2019 en redacteur van Neue Bahnen . De rond 1870 in Bonn wonende Van Rees schreef omgekeerd ook in Neue Bahnen , bijvoorbeeld \n\n\n\nhet artikel \u2018Aus Holland\u2019 in 1871. In 1878 zou een serie boeken gaan verschijnen bij de Erven F. Bohn, onder redactie van Van Rees, met als titel \u2018Bibliotheek van Nederlandsche Schrijfsters\u2019. Bohn zag naast een toegenomen interesse van vrouwen voor literatuur ook een groeiende belangstelling voor het vrouwenvraagstuk \u2013 de eerste feministische golf was in Nederland omstreeks 1860 op gang gekomen. Van Rees was mogelijk gevraagd omdat ze zich in 1870 mengde in de discussie over het meisjesonderwijs met haar Open brief aan hare vrouwelijke landgenooten . De Tijdspiegel schreef over de reeks: \u201c... De pennevruchten der vrouw ademen meer levensdiepte en trekken aan door een beminnelijke eenzijdigheid. [...] over \u2019t geheel geldt in onzen tijd: de man wordt zwakker, de vrouw wordt sterker?\u201d Van Rees nam haar taak zeer serieus en wees op \u2018het ernstig streven der vrouwen om zich te verheffen en te ontplooien.\u2019 Ze verzocht allereerst Bosboom-Toussaint en Elise van Calcar-Schiotling (1822-1904) om werk. Met deze grote namen zou de toon gezet zijn; ze bood hen 30 gulden per vel. Het eerste deel was dan ook Van Calcars ge\u00ebmancipeerde Eigen meester blijven . De verkoop van de serie als geheel stelde teleur, en de \ufb01rma Bohn\n\n\n\nlegde de verantwoordelijkheid min of meer bij Van Rees. Bohn wilde voortaan zelf de bijdragen beoordelen, en de naam Van Rees slechts voor de show handhaven, maar hiermee ging Catharina niet akkoord. Het tweede jaar bracht nog niet het gewenste resultaat; de kwaliteit van de bijdragen liet volgens redactrice en uitgever zeer te wensen over, waarop de reeks in juni 1881 werd gestaakt. Meer dan zes delen had ze niet geteld. Van Calcar en Van Rees deden in 1888 nog een poging een tijdschrift op te richten dat de positie van de vrouw moest verbeteren en haar geestelijk en wetenschappelijk zou verheffen. Beiden hadden ervaren dat een vrouw op wetenschappelijk gebied moeilijker succes had dan een man, niet in het minst omdat de man haar geen wetenschappelijke gaven toekende. Van het plan is verder niets meer vernomen. Waarschijnlijk bezwaarde het Van Rees dat het tijdschrift haar maar \u0192500,\u2013 zou opbrengen, terwijl ze van haar uitgever \u2013 aan wie ze contractueel gebonden was \u2013 \u01921000,\u2013 zou krijgen. Catharina van Rees was immers een \u2018werkende vrouw\u2019 die van haar schrijven moest leven, en die van haar honorarium op reis kon gaan. Betekenis voor Gelderland had Van Rees door haar Gelderse historische romans waarin ze, wederom, de vrouw centraal stelde. In haar strijd voor de vrouwenemancipatie sneuvelde de historische werkelijkheid niet; zij documenteerde zich terdege. Hertogin Eleonora was hoofdpersoon in de roman De parel van het Hof van Gelre die in 1887 verscheen. Het vervolg, In vuur en vlam uit 1889 ging over Agnes van Putten, dochter van de bannerheer van Putten. In 1876 vestigde Catharina van Rees zich \u2013 na haar verblijf in Duitsland \u2013 in Apeldoorn. Vervolgens woonde ze in Nijmegen en daarna tot het eind van haar leven in Velp. In 1895 schreef ze nog een beschouwing in de Tijdspiegel over de vrouwenbeweging in Nederland. Daarna werd het stil rondom haar. Wel werd ze in 1901 op zeventigjarige leeftijd gehuldigd door de vrouwenbeweging. De gelden die voor de huldiging bij elkaar waren gebracht, liet ze voor een goed doel naar Zuid-Afrika sturen. Een familielid beschrijft haar als een \u201clange statige verschijning [...] met iets manlijks in haar optreden. Ondanks haar vroegere kritiek op ge\u00ebmancipeerde vrouwen, die zich aan de maatschappelijke vormen onttrokken, schijnt zij zichzelf in haar latere leven ook wel buiten de conventies te hebben gesteld. Sigaren rokend op het achterbalkon van de Velpertram...\u201d Na een lang en productief leven stierf ze op 28 maart 1915 in Velp.", "Willemina Vermaat": "Wilma Vermaat groeide op in een gelukkig leraarsgezin en volgde de opleiding tot onderwijzeres aan de Normaalschool te Zetten. Door de Heldringgestichten kwam zij in aanraking met de sfeer van het R\u00e9veil, waarvan de geestelijke voornaamheid, die ook haar moeder bezat, haar zeer weldadig aandeed. Haar ouders en andere mensen uit Zetten behoorden tot de vele grote en goede mensen in haar leven wier gestalten zij in haar romans heeft getransponeerd. Wilma had een zwakke gezondheid en omstreeks haar twintigste openbaarde zich een jarenlange lichamelijke en geestelijke crisis die haar aan de rand van de afgrond bracht. Pas op 33-jarige leeftijd begon zij te genezen. In dit genezingsproces heeft haar neef en vriend, de predikant Dr. J.H. Gerretsen (1867-1923), een grote rol gespeeld. In 1900 verhuisde Wilma naar Apeldoorn, waar zij enige tijd in het batikatelier van mevrouw WegerifGravestein werkte. Dit bleek te zwaar voor haar, en na nog enkele maanden als onderwijzeres in Kootwijk te hebben gewerkt, wijdde zij zich voortaan volledig aan het schrijven. Vanaf 1924 woonde zij in Beekbergen, waar zij tot kort voor haar dood zou blijven wonen. De schoonheid van de natuur rond Kootwijk \u2013 de eindeloze verten, de blauwe diepten en het spel van licht en schaduw \u2013 had een overweldigende indruk op haar gemaakt: \u201cDe ruimte, deze heerlijkheid, deze gesluierde verte, dit levensmysterie, dat \u00e0l groter heerlijkheden deed vermoeden, behoorde toch geheel en volkomen bij het mensenhart met zijn oneindig verlangen naar de schoonheid van het leven\u201d. De natuur van Gelderland \u2013 de bloeiende landen langs de rivieren en het mysterieuze heuvelland met zijn uitgestrekte bossen en heidevelden \u2013 was haar bijzonder dierbaar en neemt in haar werk een belangrijke plaats in. De natuurbeleving van haar romanfiguren blijft echter nooit puur esthetisch. Essentieel is de verinnerlijking van de natuur. In 1907 debuteerde Wilma met het verhaal \u2018Oude\n\n\n\nVrijster\u2019 ( Ons Tijdschrift 12 (1907), 686-699), in 1908 gevolgd door De profundis (Nijmegen 1908). In 1910 verscheen Elze (Nijmegen 1910), waarin allerlei nood en strijd van haar eigen leven is verwerkt. Een belangrijke roman is Die vrijwillig dragen (Baarn 1921), waarvan het thema gevormd wordt door solidariteit met de medemens, het mededragen van diens schuld en lijden. Hiertoe heeft God vrijwilligers uitverkoren die Hij op moeilijke, eenzame posten zet; zij zijn geroepen tot navolging van Christus, Gods eerste en grote Vrijwilliger. Ds. Sternberg, de hoofd\ufb01guur, is een van deze vrijwilligers. Een bijzondere plaats in Wilma\u2019s werk wordt ingenomen door Gods gevangene (Baarn 1923), waarin ze\n\n\n\nop bewogen en fijngevoelige wijze schrijft over het probleem van de homoseksualiteit. Na veel strijd komt de hoofdpersoon tot de erkenning dat God deze begrenzing (die van zijn geaardheid) in zijn leven heeft gebracht en hem hiermee een grote en tegelijkertijd veeleisende opdracht heeft gegeven: vergeestelijking van zijn liefde. Bij haar tijdgenoten heeft deze roman vele en merendeels afwijzende reacties opgeroepen. Het probleem van het lijden dat zij \u2013 naar de woorden van haar congeniale biograaf Van der Heide \u2013 geleidelijk aan ging zien in het paulinisch perspectief van de geschonden schepping die als in barenswee\u00ebn zucht en reikhalzend uitziet naar Gods verlossing, is het thema van De lichte nacht (Amsterdam 1929), waarin de blind wordende hoofdpersoon tot volledige overgave aan Christus komt. Dit boek was haar het meest dierbaar. Zij heeft hierin vorm gegeven aan als existentieel ervaren eigen leed om de grote nood in de wereld, maar tevens aan haar allesoverwinnend geloof, dat echter pas in strijd wordt veroverd, in de levensvernieuwende krachten van de opgestane Heer. Heel mijn leven, zo schreef zij in haar autobiografie Het heilig wonder van mijn leven (Amsterdam 1953), heeft in het teken gestaan van de overwinning van Christus op alle geestelijke en lichamelijke nood. Tot haar belangrijkste romans behoort ongetwijfeld Opstanding (Amsterdam 1934). Ds. Helgers, die trekken vertoont van haar trouwe vriend en leermeester Gerretsen, ervaart intens de werkelijkheid van de Opstanding van Christus waarvan hij bezield getuigt. Het gaat naar het leven, niet naar de dood, aldus het slot van deze roman over het \u201cheerlijke, absolute Paasevangelie dat mij niet alleen aan de dood ontrukt had, maar ook mijn leven tot bloeien had gebracht!\u201d Wilma leefde en schreef bij het licht van Pasen. In Wij groeten de broeders (Amsterdam 1936) staat het Onze Vader centraal. Voor Bertha, \u00e9\u00e9n van de vele zuivere vrouwen\ufb01guren in Wilma\u2019s werk, vormt dit gebed, dat vriend en vijand omvat en aan het begin van Gods Koninkrijk van liefde, vrede en gerechtigheid staat, de kern van haar leven. De roman heeft een duidelijke sociale thematiek, maar deze wordt steeds betrokken op het Koninkrijk Gods. Sociale thematiek is er ook in De kleine gemeente (Amsterdam 1937), maar evenals in Opstanding en Wij groeten de broeders gaat het hier in essentie om de navolging van Christus, navolging die ook in het leven van de gemeente zichtbaar behoort te zijn: \u201cElk jaar moet het toch in de gemeente van Christus opnieuw gaan bloesemen en zingen, als bij elke nieuwe Lente in de natuur! En dan met dit wonder, dat door de natuur met al haar schoonheid nooit achterhaald kan worden, dat de vrucht van Paschen niet vergaat en dat het door den winternacht heen elk jaar schooner gaat bloesemen en dat er zich al heerlijker vrucht gaat vertoonen!\u201d Jezus is overwinnaar: dat is het grote thema van Opstanding , Wij groeten de broeders en De kleine gemeente . In haar zoeken naar waarheid en geloofsgemeenschap stond Wilma open voor andere mensen en stromingen. Belangrijk was haar kennismaking in de jaren dertig met persoon en werk van de Silezische schrijver en ex-priester Joseph Wittig (1879-1949), wiens diepe vroomheid haar sterk aansprak. In Leven en werk van Joseph Wittig. Een wonder van God (Amsterdam 1939) gaf zij een liefdevol samengestelde bloemlezing van zijn geschriften. Van grote betekenis in deze jaren waren ook haar contacten met de M\u00f6ttlingerbeweging, waar de genezende en vernieuwende krachten van het Evangelie voor ziel \u00e9n lichaam zich bij velen hadden geopenbaard. Vervulling van haar verlangen naar ontmoeting met Christus en geloofsgemeenschap met anderen vond zij in de antroposofisch getinte Christengemeenschap waar zij zich in 1939 bij aansloot, al bleef zij lid van de Hervormde Kerk. Na de Tweede Wereldoorlog verschenen nog De lichtbrug (Amsterdam 1946), waarin de vrouwelijke hoofd\ufb01guren in hun strijd tegen de duisternis om hen heen dicht bij het Licht van Christus leven, Binnen de lichtkring (Amsterdam 1949), door Van der Heide gekarakteriseerd als \u201ceen roman over een subtiel vrouwenleven waarin de mystieke beleving van de werkelijkheid opvallend is\u201d, en Oom Johannes (Amsterdam 1950), waarvan de met genegenheid beschreven hoofd\ufb01guur, evenals Bertha in Wij groeten de broeders , leeft vanuit het Onze Vader. Haar laatste roman was Als het dode hout gaat zingen (\u2019s-Gravenhage 1962), waarvan de hoofdpersoon door het lijden heen tot overgave aan God komt, een bij uitstek christelijk thema. Ten slotte verscheen nog een bundel gedichten, De Koningsmantel (\u2019s-Gravenhage 1963). Het fijnzinnig geschreven werk van Wilma \u2013 waarvoor de belangstelling voornamelijk tot christelijke kring, van waaruit in 1984 de Wilma-stichting werd opgericht, beperkt is gebleven \u2013 is een bewogen en bezielde getuigenis van Christus. Over haar bladzijden, zo schreef de criticus Rijnsdorp, glinstert de Paaszon; de Heer is waarlijk opgestaan. Maar ook in haar leven heeft zij ernst gemaakt met de navolging van Christus. Haar huis stond open voor allen die steun en troost behoefden, terwijl het in het laatste jaar van de Tweede \n\n\n\nWereldoorlog vol was met evacu\u00e9s, onderduikers, joden en verdreven familieleden. Zelf heeft Wilma haar leven en werk samengevat in de laatste woorden van haar autobiogra\ufb01e: \u201cGeloofd zij Jezus Christus, tot in alle eeuwigheid, Amen\u201d.", "Jannetje Hootsen": "Het dorp Veenendaal, gelegen op de grens van Utrecht en Gelderland, is in de 16de eeuw ontstaan als veenkolonie. Pas kort voor de Tweede Wereldoorlog werden de oude veenkanalen die het dorp doorsneden, grotendeels gedempt. Tot 1960 bestond Veenendaal bestuurlijk uit twee delen. Er was een zelfstandig Veenendaal, dat vanouds werd aangeduid als \u2018Stichts Veenendaal\u2019, en er was een \u2018Gelders Veenendaal\u2019, dat bestuurlijk onder Ede viel. De hoofdas van Gelders Veenendaal was de Boveneindse Grift, de huidige Prins Bernhardlaan. Daar werd op 9 maart 1860 Jannetje geboren als zevende kind van Dirk Hootsen en Geertrui van Harn en daar is ze op 2 december 1919 overleden. Dirk Hootsen noemde zich wolkammer of landbouwer, een niet ongebruikelijke combinatie in het industrialiserende Veenendaal. Het gezin behoorde tot de eenvoudige middenstand. Nadat Dirk in 1875 overleed, zetten zijn zonen zijn bedrijvigheden voort. De familie Hootsen behoorde tot de Nederlandse Hervormde Kerk. Jannetje werd in de Oude Kerk op de Markt gedoopt, ging ter catechisatie bij onder anderen ds. Ph.J. Hoedemaker en deed in 1878 belijdenis van het geloof. Ze stond al jong bekend als een vroom meisje. De overlevering wil dat Jannetje op enig moment een opleiding volgde tot onderwijzeres, maar dat zij zakte voor het examen. Jannetje was inmiddels in contact gekomen met de metselaarsknecht Tijmen van Dijk. Die behoorde tot de Veenendaalse vriendenkring rond ds. L.C.G. Ledeboer. In de gezelschapskringen rond deze predikant stond men sterk de bevindelijke geloofsbeleving voor. Jannetjes ervaringen verleenden haar in deze kring en directe familie een zeker gezag. Tegelijk groeiden zij en haar aanhangers verder af van het kerkelijke leven, al bleef ze tot haar dood lid van de Nederlandse Hervormde Kerk. Mogelijk door handelscontacten van haar broer werden haar ervaringen ook in Polsbroek bekend. Verder had Jannetje contacten in Bergambacht, Bleskensgraaf, Brandwijk, Molenaarsgraaf en Schoonhoven. In Polsbroek ontstond vanaf omstreeks 1884 een soort huisgemeente rond haar persoon. Ook enkele gezeten boeren behoorden tot dit gezelschap. Hoewel van een huwelijk geen sprake was, staat een van hen, Teunis Hoogendoorn, te boek als Jannetjes levensgezel. In 1892 verhuisde hij naar Gelders Veenendaal, waar hij enkele jaren later een huis liet bouwen \u201czooals in Veenendaal wellicht geen tweede is\u201d. Dat werd het woonadres van de Veense profetes en een deel van haar aanhang. Voor het huis werd een brug over de Boveneindse grift gelegd. Die brug kreeg in de volksmond bijna legendarische betekenis als bewijs voor het feit hoezeer haar volgelingen Jannetje als \u2018bruid van Christus\u2019 of als \u2018het vrouwtje\u2019 heiligheid toedichtten. Na omstreeks 1893 raakten de aanhangers van Jannetje in een sociaal isolement. Haar aanhangers weigerden bijvoorbeeld aangifte te doen van mond- en klauwzeer bij hun vee. Hun optreden leidde tot gerechtelijke veroordelingen, die zij lijdzaam ondergingen. Ze weigerden bijvoorbeeld het geld van verbeurd verklaarde bezittingen in ontvangst te nemen. Op de rechtszittingen hielden ze hun pet of hoed op. Werd die vervolgens door een dienstdoend beambte afgezet, dan weigerden zij die bij hun vertrek weer in ontvangst te nemen. In het raadhuis van Schoonhoven bevond zich daardoor rond 1900 een hele verzameling petten. Inenting en andere geneeskundige behandelingen wees men af, omdat die tegen de Goddelijke voorzienigheid zouden ingaan. Kinderen werden wegens \u2018gemoetsbezwaren\u2019 niet naar school gestuurd \u2013 ze waren bovendien niet tegen pokken inge\u00ebnt. En toen in 1898 overal feestelijkheden waren ter gelegenheid van de kroning van Koningin Wilhelmina, weigerden Jannetjes aanhangers te vlaggen. Dat alles bezorgde hen niet alleen de nodige molest, het plaatste hen ook buiten de gemeenschap. In de jaren \u201990 namen de huisgodsdienstoefeningen ge\u00ebxalteerde vormen aan. Men leefde bij de ingevingen van de Heilige Geest. Mede door het feit dat de bijeenkomsten strikt besloten waren, hing er een waas van geheimzinnigheid omheen. Nadat Jannetjes broer Dirk zich na een kort huwelijk onttrok aan de band met zijn vrouw, die weinig moest hebben van de cultus rond de persoon van Jannetje, vertelden de Veenendalers elkaar dat in de huisgodsdienstoefening aan het Boveneind gezongen werd:\n\n\u201cDirk, onze jongste zoon zal zitten op Davids glorietroon. Tronen, tronen, tronen; kronen, kronen kronen!\u201d\n\nMen sprak smalend van het \u2018Jannechiesgeloof\u2019. In 1900 werd door een sektarische groep in Appeltern een boerenknecht ritueel vermoord. Dat leidde ertoe dat van offici\u00eble zijde aandacht ontstond voor soortgelijke groeperingen op andere plaatsen. De officieren van justitie te Arnhem en elders wonnen via de plaatselijke burgemeesters ook informatie in over de vriendengroepen rond Zwarte Jannetje. Aangezien in Veenendaal geen sprake was van excessen, kon daadwerkelijk ingrijpen achterwege blijven. Deze belangstelling heeft er in elk geval toe geleid dat in archieven de nodige documentatie over het gezelschap van Zwarte Jannetje bewaard gebleven is. Na 1900 werd het rustiger rond haar. Haar aanhang\n\n\n\nbleef haar trouw, maar dunde wel uit doordat met verloop van tijd diverse leden overleden. Na Jannetjes dood in 1919 was er nog een klein groepje over. Rond 1940 was de beweging geheel verlopen.", "Jan van Nes": "Bij zijn afscheid als kantonrechter op 31 augustus 1965 zei een van de sprekers over Jan van Nes:\n\n\u201cDe euvelen van deze tijd, \u2013 gejaagdheid en overhaasting \u2013 zijn U vreemd; rust en bezadigdheid gaan van U uit en U probeert dit aan anderen over te brengen. Het ambt van Kantonrechter heeft u steeds niet alleen uit hoofde van liefde voor het beroep en plichtsbetrachting, doch ook met een praktisch niet te evenaren ijver en accuratesse vervuld. De uitspraken, op welk terrein ook, getuigden niet alleen van een zeer ruime juridische kennis, maar\n\n\n\nook van grote rechtvaardigheid en ruim inzicht in menselijk falen, soms vermengd met sprankelende humor. Door optreden en houding boezemde deze Kantonrechter ieder eerbied en ontzag in.\u201d\n\nIn deze beschrijving is al veel gezegd. Andere typeringen kunnen eraan toegevoegd worden: vriendelijk, verdraagzaam, bescheiden, zeer positief ingesteld, introvert wat zijn gevoelsleven betreft, vrij onzakelijk, een man met twee linkerhanden. Wie was deze persoon? Aan het eind van zijn leven zou hij zeggen dat hij in het grote huis aan de Laan van Meerdervoort in Den Haag, waar hij in zijn jeugd woonde, \u201cin de allerdiepste eenzaamheid\u201d verkeerde. Nog geen dertien jaar oud verloor hij zijn moeder. Zij was, zoals hij zei, \u201ceen edele vrouw\u201d, die de Reinlevenbeweging aanhing en zich het lot van meisjes uit arme gezinnen aantrok. Zijn vader was ambtenaar bij het Departement van Oorlog en een niet onverdienstelijk amateur-schilder, die zijn zoon regelmatig meenam naar de schildersvereniging Pulchri. Hoewel Jan van Nes Victoriaans werd opgevoed, stonden vrijheid in denken en verdraagzaamheid hoog in het vaandel. De opleiding gymnasium-\u03b1 aan het Eerste Nederlandse Haags Lyceum versterkte deze eigenschappen. Hij had daar voortreffelijke leraren, van wie een aantal hoogleraar werd, zoals de rector-pedagoog Rommert Casimir (1877-1957) en de oud-historicus David Cohen (18821967). Van belang voor zijn geloofsleven was de remonstrantse dominee Gerrit Jan Heering (1879-1955), die in 1919 hoogleraar aan het Remonstrants Seminarium te Leiden werd, en bij wie hij belijdenis deed. Jan van Nes was sportief, fietste veel en was een enthousiast hockeyer. In 1914 begon hij zijn studie rechten aan de Rijksuniversiteit Utrecht en werd hij lid van het Utrechts Studenten Corps. Hij stortte zich ook op het schaken, hetgeen hij zijn gehele leven is blijven doen. Na zijn diensttijd in 1918 in de Morspoortkazerne te Leiden promoveerde hij op 31 oktober 1919 op stellingen. Van Nes, tot 1939 vrijgezel, kocht in 1924 zijn eerste auto, een Ford. Hij reisde veel en ondernam daarbij tal van bergtochten, met name in Zwitserland. Toen de Eerste Wereldoorlog uitbrak, was hij in Berlijn. Een bijzondere reis maakte hij in 1925 per SimplonOrient Express en per schip naar het Midden-Oosten: Turkije, Rhodos, Cyprus, Syri\u00eb en Egypte, waar hij zich in een winterjas met pet op, gezeten op een kameel, liet fotograferen voor de sfinx en de piramide van Cheops. Het jaar daarop reisde hij per trein naar Spanje: Granada, Malaga, Sevilla, Cordoba, Madrid en Barcelona. Met zijn oom David bezocht hij in de zomer van 1933 Trinidad en Suriname, waar hij onder andere een tocht met de Paramaribo-express door de binnenlanden maakte. Als jong jurist begon hij zijn loopbaan in 1920 als secretaris van de Raad van Arbeid in Tiel. Tezelfdertijd vestigde hij zich als advocaat en procureur. Na twee jaar werkzaam geweest te zijn op het kantoor van mr. S. Rink associeerde hij zich. Hij maakte toen de jaren mee dat de rechtbank nog in Tiel gevestigd was, alvorens deze in 1933 naar Arnhem werd overgeplaatst. Het indrukwekkende, uit 1882 daterende Gerechtsgebouw fungeert sedertdien als kantongerecht. Een beruchte zaak waarin Van Nes als raadsman voor een beklaagde optrad, was de Culemborgse moordzaak in 1927. Over de advocatuur zei Van Nes: \u201cJe eigen cli\u00ebnt is je grootste vijand.\u201d Hij publiceerde artikelen in het Weekblad van het Recht en het Nederlandse Juristenblad . In 1942 volgde zijn benoeming tot kantonrechter te Zaandam en twee jaar later te Tiel. Met grote nauwgezetheid kweet hij zich van zijn taak. Om een goed oordeel te kunnen vellen ging hij vaak ter plaatse kijken. Op die manier doorkruiste hij de Betuwe en leerde hij de bevolking kennen, waarmee hij goed overweg kon en waarin hij echt ge\u00efnteresseerd was. Regelmatig maakte hij gebruik van getuige-deskundigen. Bij geschillen streefde hij er zoveel mogelijk naar tot een voor beide partijen acceptabel oordeel te komen. De functie van kantonrechter achtte hij een eenzaam beroep, omdat hij de enige in het kanton was. Ondanks het feit dat Van Nes een natuurlijk gezag en eerbiedwaardigheid uitstraalde, wist hij door zijn gevoel voor humor menigeen tot lachen te brengen, ook tijdens de zittingen in de ontzag inboezemende, grote rechtszaal met zijn hoge ramen en mooie laat-19deeeuwse decoratie. Er vonden eveneens zittingen in Zaltbommel plaats. Tijdens zijn afscheid in 1965 werd over de kantonrechter gesproken als \u201ceen vrederechter\u201d, iemand die \u201cexcellente uitspraken in strafzaken\u201d deed. Vooral werd hij geroemd om zijn meegaan met de moderne ontwikkeling, en er werd gewezen op het steeds omvangrijker wordende werk van de kantonrechter: alleen al in 1964 deed hij 1878 uitspraken in strafvonnissen. In zijn dankwoord achtte Van Nes nauwgezette en toch snelle uitvoering van het werk onmisbaar voor een goede rechtsbedeling. Hij sprak zijn afkeuring uit over het toegenomen gebruik van \u201cgeestdodende formulieren, welke slordigheid, onnadenkendheid en het niet nauwkeurig lezen van de wet in de hand werken\u201d. Naast zijn ambt bekleedde hij een groot aantal uiteenlopende \n\n\n\n\n\nfuncties. Van 1927 tot 1975 was hij regent van het Burger Weeshuis en vanaf 1924 voorzitter van de Van Heumen de Sitterstichting. Van 1923 tot 1946 zat hij de CHU-kiesvereniging Tiel voor en was hij secretaris van de statenkring Tiel der CHU en van 1935 tot 1947 tevens lid van de gemeenteraad. Zijn bestuurlijke kwaliteiten kwamen tussen 1927 en 1970 ook tot uiting in het curatorschap van het Stedelijk Gymnasium. De Nederlandse Spaarbankbond onderscheidde hem op 2 maart 1979 met de Gouden Draagspeld voor het werk dat hij gedurende vijftig jaar deed als bestuurslid voor de Bondsspaarbank. Vanaf 1944 tot aan zijn overlijden was Van Nes secretaris en penningmeester van de Fundatie voor Christelijke Belangen te Tiel en van 1939 tot 1975 bestuurslid-secretaris van het protestants-christelijke ziekenhuis Bethesda. Het samengaan met het katholieke ziekenhuis Andreas kwam mede door zijn vermogen mensen tot elkaar te brengen tot stand. Daarnaast vervulde hij dezelfde functie bij het verpleegtehuis Nieuw Vrijthof. Zijn sociaal gevoel kwam met name tot uiting in zijn betrokkenheid bij de werkplaats voor minder validen De Jonge Schutskooi, waarvan hij in het oprichtingsbestuur zat en van 1954 tot 1965 voorzitter was. De stad Tiel eerde hem voor dit werk met de erepenning. Verder was hij bestuurslid van de Tielse leeszaal, de Oranjevereniging, de Hulpbank en de Oudheidkamer. Hoewel hij tijdens de oorlog kantonrechter in Zaandam was, bleef hij wonen in Tiel, op St.Walburg 5, een 19de-eeuws patrici\u00ebrshuis dat hij in 1936 had gekocht. Gedurende de laatste oorlogswinter werd tijdens hevige beschietingen veelvuldig geschuild in de gewelfde kelder van het huis. Ook aan anderen werd een slaapplaats geboden en tevens aan mensen die in de winter van 1944 probeerden de Waal over te steken om het bevrijde Zuiden te bereiken. Begin januari 1945 moest hij met zijn vrouw en twee kinderen evacueren. Na terugkeer in Tiel heeft het echtpaar Van Nes vele mensen met raad en daad bijgestaan, het verleende onderdak aan woningzoekenden en gaf logies aan buitenlandse musici die kamermuziekconcerten in Tiel gaven. Van Nes had een sterk geloof, was rechtzinnig, daarnaast zeer verdraagzaam en liet ieder zijn overtuiging, ook zijn kinderen. Ondanks het grote leeftijdsverschil was hij zeer ge\u00efnteresseerd in jongeren, hun idee\u00ebn, overtuigingen en hobby\u2019s. Een popconcert in de jaren \u201970 op de Kade te Tiel vond hij \u201choogst interessant\u201d. Als gevolg van de eenzaamheid van zijn eigen jeugd genoot hij intens van zijn dochters, aan wie hij veel tijd besteedde. Met groot plezier las hij opnieuw de klassieke schrijvers, toen twee van hen het gymnasium bezochten. Hij trachtte zijn kinderen voor het leven sterk te maken met zinnen als: \u201cWie besloten heeft te overwinnen of te sterven, kan zeker van de overwinning zijn\u201d, \u201cJe moet je nooit terneer laten slaan\u201d, of \u201cJe moet in alle omstandigheden een gelijke geest bewaren\u201d. Ondanks zijn vele taken straalde hij een grote rust uit. Hij deelde zijn dag goed in. \u201cJe moet overal rustig de tijd voor nemen\u201d, was een regelmatig gehoorde zinsnede. Dat je het leven niet te zwaar moest nemen, blijkt uit de opmerking \u201cJe moet af en toe een beetje glissant zijn\u201d, en \u201cLeicht soll man leben. Wer das nicht tut, den straft das Leben und Gott erbarmt sich \u00fcber ihn nicht.\u201d Gedurende een kleine zestig jaar heeft Van Nes zich op velerlei terreinen ingezet voor de stad Tiel, het kanton Tiel en de Betuwe, waarbij zijn bestuurlijke kwaliteiten, zijn interesse in de medemens, zijn accuraatheid en de rust die van hem uitging, maar ook zijn gevoel voor humor tekenend voor hem waren.", "Jacobus van Wijk Rzn.": "Omstreeks 1815 hadden bemiddelde ouders in Hattem niet de mogelijkheid hun kinderen in hun woonplaats meer dan alleen maar lager onderwijs te laten volgen. Voor vervolgonderwijs en een goede kostschool moesten zij hun kroost naar elders sturen. Dit was geen prettige situatie. Bovendien schreef men de onwil van predikanten om zich in het Gelderse stadje te vestigen toe aan het ontbreken van een instituut voor uitgebreid lager en middelbaar onderwijs. Omdat het Hattem aan de nodige \ufb01nanci\u00eble middelen ontbrak, werd bij de rijksoverheid aangeklopt. Dit bleef niet zonder succes. Een Koninklijk Besluit van 28 augustus 1816 bepaalde dat de \u0192 250,\u2013 die tot aan het opheffen van de Latijnse school in 1806 door de overheid als subsidie werd verstrekt, samen met de \u0192 65,\u2013 die voorheen ten goede kwam aan de Hattemse onderwijzeres van meisjes uit de beschaafde stand, bestemd zou worden voor de salari\u00ebring van de hoofdonderwijzer van de op te richten kostschool. Het resterende luttele bedrag van \u0192 35,\u2013 moest Hattem zelf bijdragen. Met een jaarinkomen van \u0192 350,\u2013, dat zou worden vermeerderd met de te innen schoolgelden en met het beschikbaar stellen van een vrije woning, hoopte men een geschikte kandidaat naar Hattem te lokken. Daar meldde zich op 3 maart 1817 Jacobus van Wijk Roelandszoon als enige sollicitant. Hij had ervaring in het onderwijs en reeds het nodige van de wereld gezien. In 1796 was Jacobus aangenomen aan de nieuwe kweekschool van het Eerste Departement Amsterdam van de Maatschappij tot Nut van \u2019t Algemeen. Al snel werd hij ondermeester. Ondanks zijn nog jonge leeftijd achtte men hem in 1800 bekwaam genoeg om hoofdonderwijzer te zijn. Hij kwam aan het hoofd te staan van de leerschool voor jongens die door het genoemde departement was opgericht. Onder druk van de tijdsomstandigheden viel echter in 1811 het doek\n\n\n\nvoor deze school en verloor Van Wijk zijn betrekking. Een moeilijke periode in zijn leven brak aan. In 1814 klaarde de lucht echter op en werd hij gouverneur van de zoon van de commandant van het oorlogsschip Kenau Hasselaar . Dat vertrok met hem aan boord naar de Middellandse Zee, waar in eskaderverband tegen kapers werd opgetreden. Van Wijk, die zijn vrouw en twee kinderen in het land achterliet, genoot van de tocht die hem in staat stelde om in Spanje, Frankrijk en Itali\u00eb enkele steden te bezoeken. Hij besteedde zijn tijd nuttig en deed veel aardrijks- en zeevaartkundige kennis op. Met het voornemen om wederom in het onderwijs actief te zijn, keerde hij in 1816 terug in Nederland. Na de nodige voorbereiding liet de inmiddels\n\n\n\n35-jarige zich examineren door de onderwijscommissie van Zuid-Holland en verkreeg hij de toen hoogst haalbare onderwijzersrang. Hiermee meldde hij zich in Hattem. Daar werd grondig onderzocht hoe het met zijn kennis van het Nederlands, Frans, Duits en Engels was gesteld en wat hij wist van aardrijkskunde, geschiedenis, natuur-, meet- en sterrenkunde. Van Wijk bleek van alle markten thuis te zijn. Aangezien er op zijn zedelijk gedrag niets viel aan te merken, achtte men hem uitermate geschikt om kostschoolhouder te worden. Op 6 mei 1817 aanvaardde hij zijn nieuwe functie. Het Instituut Van Wijk, zoals de school werd genoemd, trok al snel veel leerlingen. De burgers van Hattem, de leden van het gemeentebestuur, de districtsschoolopziener en ook de gouverneur van Gelderland, waren allen zeer over de school te spreken. Al in 1818 vreesde men dat men Van Wijk niet kon behouden en dat hij zou vertrekken naar een plaats waar men hem meer kon bieden. Met gunstig gevolg ondersteunde de gouverneur toen het verzoek van het gemeentebestuur aan de rijksoverheid om het jaartraktement te verhogen tot \u0192 565,\u2013. Na korte tijd liet de kostschoolhouder zich als opvoeder en onderwijzer bijstaan door zijn in 1801 in Amsterdam geboren zoon Roeland. Deze kreeg al snel een goede naam en stond bekend als een zeer bekwaam en ijverig onderwijzer die het goed voorhad met de jeugd. Het verzoek van zijn vader aan het gemeentebestuur om zijn zoon te benoemen tot medekostschoolhouder werd in 1824 gehonoreerd. Omdat Roeland van Wijk ook Grieks en Latijn kon geven, won de school aan populariteit. Ouders die hun zoon aan een universiteit wilden laten studeren, hoefden hierdoor hun kind ter voorbereiding niet eerst naar een plaats te sturen waar in tegenstelling tot Hattem wel een Latijnse school was. Toen schoolinspecteur Wijnbeek in 1827 de kostschool bezocht, telde deze 52 leerlingen. Zestien van hen werden op dat moment onderwezen in de \u2018geleerde talen\u2019. Een groot deel van zijn schaarse vrije uren bracht Jacobus van Wijk door in zijn studeerkamer. Omringd door boeken, kaarten, globes en instrumenten, nam hij daar regelmatig de pen ter hand. Al in zijn jonge jaren had hij het nodige geschreven. In zijn Amsterdamse periode verscheen bijvoorbeeld het eerste deel van Handboek der Aardrijkskunde (1807). In Hattem maakte hij het tweede deel persklaar (1821) en werkte hij aan de driedelige Nieuwe handleiding tot de aardrijkskunde (1818-1826). Daarnaast kwam in 1821 het eerste deel van zijn Algemeen Aardrijkskundig Woordenboek op de markt. Voor dit naslagwerk, dat hem grote naamsbekendheid bezorgde, bestond bijzonder veel belangstelling. Zo werd erop ingetekend door de in Hattem woonachtige gepensioneerde marineof\ufb01cier Roelof Gabri\u00ebl Bennet (1774-1829). Deze deelde met de kostschoolhouder de liefde voor aardrijkskunde en ze werden goede vrienden. Als enigen beantwoordden zij in 1822 een prijsvraag die door het Provinciaal Utrechtsch Genootschap was uitgeschreven. Nadat ze in de gelegenheid waren gesteld om hun verhandeling te verbeteren, ontvingen ze hiervoor in 1825 een gouden medaille. Tot hun grote genoegen kregen ze tevens het lidmaatschap aangeboden van het genootschap. Willem van Barneveld, burgemeester en natuurkundige in Hattem die reeds lid was, had een goed woordje gedaan voor zijn twee plaatsgenoten en hoog opgegeven van de wetenschappelijke en onderwijskundige verdiensten van Van Wijk. Onder de titel Verhandeling over de Nederlandsche ontdekkingen in Amerika, Australi\u00eb, de Indi\u00ebn en de Poollanden, en de namen, welke weleer aan dezelve door Nederlanders zijn gegeven , werd uiteindelijk in 1827 de bekroonde verhandeling van de twee geografen uitgegeven. Ze waren ook verantwoordelijk voor het verschijnen van Nederlandsche Zeereizen. In het laatst der zestiende, zeventiende en het begin der achttiende eeuw (1828) en De eer van den Nederlandschen zeereiziger Jacob Roggeveen, gehandhaafd (1829). Dit gelegenheidsgeschrift verscheen toen Bennet reeds was overleden en Van Wijk \u2013 die het heengaan van zijn goede vriend zeer betreurde \u2013 niet meer in Hattem werkzaam was. Hij gaf inmiddels leiding aan het nieuwe stedelijke opvoedingsinstituut in Kampen, waar men hem maar wat graag wilde hebben. Dit legde hem \ufb01nancieel geen windeieren. Geld was echter niet de enige reden om Hattem voor de Overijsselse stad te verruilen. De schoolcommissie had namelijk geweigerd de kostschoolhouder de verzekering te geven dat na zijn overlijden zijn zoon in functie mocht blijven. Toen steeds duidelijker werd dat hij Hattem zou verlaten, klommen enkele vooraanstaande en verontruste burgers in de pen. Zij dienden in september 1827 een rekest in bij koning Willem I voor het behoud van het instituut. Door meer dan zeventig inwoners werd het ondertekend. Zij voorspelden alleen maar onheil van het wegvallen van de bekwame Van Wijk: welgestelde families zouden zich niet meer in Hattem vestigen en de middenstand zou het bijzonder moeilijk krijgen. Voor de armen was zijn vertrek ook nadelig, zo redeneerden zij, omdat de mensenvriend altijd gul aan de diaconie gaf. De indieners van het verzoekschrift hoopten tevergeefs dat de koning\n\n\n\nde schoolcommissie en Van Wijk op andere gedachten kon brengen. Vergezeld van hun kostschoolleerlingen en met een getuigschrift waarin het gemeentebestuur zich lovend over de onderwijzers uitliet, verlieten vader en zoon Van Wijk in de zomer van 1828 Gelderland. Het betekende niet het einde van de kostschool in Hattem. Eerder dat jaar had men iemand gevonden die goed genoeg werd geacht om in de voetsporen van Van Wijk te treden: de om zijn onderwijs en gedrag veelgeprezen Adrianus Hoen uit Vollenhove, die bovendien het Grieks en Latijn machtig was. Van het instituut in Kampen maakten Jacobus van Wijk en zijn zoon een modelschool. Behalve opvoeding en onderwijs bleven aardrijkskunde en geschiedenis hem boeien en hij vertrouwde nog veel aan het papier toe. Groot was zijn verdriet toen hij in 1839 zijn zoon verloor. In juni 1847 legde hij zijn werkzaamheden als kostschoolhouder neer en op 25 september overleed hij op bijna 66-jarige leeftijd, \u201cna een onderworpen lijden van eenige maanden\u201d, zoals de bedroefde weduwe schreef aan de directeuren van het Utrechtse genootschap. Zijn uitvaart was een indrukwekkende gebeurtenis die niet onopgemerkt aan Nederland voorbij ging. In De Tijd werd een levensbeschrijving geplaatst, voorzien van het portret van de overledene. Naderhand publiceerde Cornelis van der Oever, een goede Amsterdamse vriend, een Levensbeschrijving van Jacobus van Wijk, Roelands Zoon (1849). Slechts \u00e9\u00e9n persoon in Hattem tekende in op dit werkje. Het lijkt erop dat men de onderwijzer daar na meer dan twintig jaar was vergeten.", "Bart Hendrik van \u2019t Hooft": "Van \u2019t Hooft groeide op in een rooms-katholiek gezin dat uit fruittelers en timmerlieden bestond. Zijn vader was timmerman en zijn moeder dochter van een binnenvaartschipper. Oorspronkelijk was de familie Van \u2019t Hooft afkomstig uit het Brabantse Schijndel. Op de dorpsschool behaalde de jonge Bart dermate goede resultaten, dat zijn ouders van de dorpspastoor het advies kregen hem te laten studeren. Op 9 juni 1902 vertrok Bart naar Nijmegen om aan de Rijkskweekschool te studeren voor zijn onderwijzersakte. Nadat hij was\n\n\n\n\n\ngeslaagd, keerde hij op 16 juni 1906 terug naar zijn ouderlijke woning in Varik. Zijn terugkeer was van korte duur, op 3 augustus vertrok hij weer, ditmaal naar Lobith, waar hij zijn loopbaan als onderwijzer begon. Tijdens zijn eerste aanstelling als onderwijzer woonde Van \u2019t Hooft ten huize van het hoofd van de school. Het inkomen was gering: hij verdiende in het tweede halfjaar van 1906 f 279,69. Op 17 januari 1908 verhuisde hij naar Schiedam, waar hij werd aangesteld als onderwijzer. Daarnaast behaalde hij in 1909 zijn akte voor hoofdonderwijzer. Van \u2019t Hooft bleef bijna drie jaar in Schiedam. Rond 1 november 1911 vertrok hij naar Amsterdam, waar hij een belangrijk deel van zijn leven zou blijven wonen. In de bekende volkswijk De Jordaan aanvaardde hij een aanstelling aan een lagere school. Als onderwijzer was Van \u2019t Hooft beslist niet mild. Later kreeg hij een betrekking als docent Duits aan een HBS. Parate kennis achtte hij van groot belang. Beheerste een leerling de uit het hoofd te leren les onvoldoende, dan werd hij weer naar zijn plaats teruggestuurd met de mededeling dat hij \u201ceen 1 voor het komen, en een 1 voor het gaan\u201d verdiend had. Na Van \u2019t Hoofts huwelijk met Johanna Pluijm te Schiedam in 1915, kwamen tussen 1916 en 1922 te Amsterdam drie zonen en een dochter ter wereld. Dat Van \u2019t Hooft zich in de hoofdstad als een vis in het water voelde, blijkt wel uit het gemak waarmee hij zich in intellectuele kringen van dichters en schrijvers bewoog. Zo had hij veel contact met de Amsterdamse schrijver J.H.F. Gr\u00f6nloh, beter bekend onder zijn pseudoniem Nescio. Vooral in de jaren \u201920 en \u201930 liet Van \u2019t Hooft zich gelden als een kenner van Duitse \u00e9n Nederlandse letterkunde en geschiedenis. In deze jaren werd hij aangesteld als privaatdocent aan de Gemeentelijke Universiteit van Amsterdam. Van \u2019t Hooft publiceerde een aantal studies over uiteenlopende onderwerpen als de naam van de stadswijk De Jordaan en de \u2018Wandelende jood\u2019, een volksverhaal over een jood die Jezus op zijn weg naar Golgotha tijdens een rustpauze voor zijn huis wegstuurde en sindsdien gedoemd was voor altijd te wandelen. Hij bleef zich echter vooral interesseren in de geschiedenis van Gelderland. Zijn aandacht ging in het bijzonder uit naar onderbelichte historische of letterkundige onderwerpen die met volkskunst, verteltradities en bijgeloof in Gelderland te maken hadden. Op 6 juli 1926 promoveerde Van \u2019t Hooft aan de Universiteit van Amsterdam op een dissertatie getiteld Das holl\u00e4ndische Volksbuch vom Doktor Faust . Met dit werk kunnen we Van \u2019t Hooft beschouwen als pionier op het gebied van de bestudering van de rijke Nederlandse Faust-geschiedenis die, in tegenstelling tot de Duitse, nog maar nauwelijks was onderzocht. Gelderland speelt in de dissertatie over Faust een belangrijke rol. Faust bracht volgens de traditie immers een bezoek aan de Gelderse kastelen Batenburg en Waardenburg. Deze Gelderse connectie verklaart ook meteen de interesse die Van \u2019t Hooft voor dit onderwerp had. Kasteel Waardenburg ligt niet ver van zijn geboorteplaats Varik, waar hij in zijn jongensjaren ongetwijfeld van Faust gehoord had. Niet lang na het verschijnen van zijn dissertatie over het Nederlandse Faustboek schreef Van \u2019t Hooft een omvangrijk artikel dat geheel gewijd was aan Faust en Gelderland en dat werd opgenomen in Bijdragen en Mededelingen Gelre van 1930. Over dit onderwerp hield Van \u2019t Hooft tal van voordrachten op universiteiten en congressen. Van verschillende lezingen zijn handschriften bewaard gebleven. Zo is er nog een tekst van een voordracht die gehouden werd op 16 november 1927 voor de Deutscher Verein in Nederland, getiteld \u2018Die Entwicklung der Faustsage vor Goethe\u2019, en een rede over het Faustspel\n\n\n\nals volkskunst voor het Philologisch Congres te Amsterdam in 1931. Van \u2019t Hooft bouwde als onderzoeker in de loop der jaren een uitgebreid internationaal netwerk op. In zijn wetenschappelijke onderzoek bleef de bestudering van de geschiedenis van Gelderland steeds een belangrijke rol spelen. Opmerkelijk is bijvoorbeeld de correspondentie tussen Van \u2019t Hooft en de amateur-historicus Joost Beckering Vinckers in 1928 over de geschiedenis van Zaltbommel. In het najaar van 1934 werd Van \u2019t Hooft toegelaten als lid van de Maatschappij der Nederlandsche Letterkunde te Leiden. Gedurende de Tweede Wereldoorlog werd Van \u2019t Hooft belemmerd in zijn werk, zeker als het zijn onderzoek naar de boetvaardige en wijze \u2018Wandelende jood\u2019 aanging. Na die moeilijke oorlogsjaren heeft hij nooit meer in het Duits gesproken en gepubliceerd, hetgeen voor een docent Duits een hele stap geweest moet zijn. Op 18 mei 1946 overleed zijn vrouw. Kort daarna hertrouwde Van \u2019t Hooft met Maria Winkel. In deze periode kreeg Van \u2019t Hooft een grote opdracht van de vereniging Gelre: het samenstellen van een publicatie over Gelderse historieliederen ter gelegenheid van het 50-jarig bestaan van de vereniging. In 1948 verscheen Honderd jaar Geldersche geschiedenis in historieliederen . Tot vlak voor zijn dood publiceerde Van \u2019t Hooft, die toen al met pensioen was, een aantal bijzondere artikelen over Gelderland. De laatste artikelen werden in Baarn geschreven, waarheen hij in 1959 was verhuisd. Daar overleed dr. Bart Hendrik van \u2019t Hooft op 5 april 1968.", "Arie Lammerts van Bueren": "Arie Lammerts van Bueren groeide op in Amersfoort, waar zijn vader makelaar en vendumeester was. Na zijn scholing koos hij al vroeg voor een militaire loopbaan. Als instructeur bij de artillerie maakte hij actief de mobilisatie in verband met de Eerste Wereldoorlog mee. Begin jaren \u201920 besloot hij te verkassen naar het Koninklijk Nederlandsch-Indisch Leger, het befaamde KNIL. In \u2018de Oost\u2019 leerde hij de journalistiek kennen, als redacteur van Ons aller belang , een tijdschrift voor onderof\ufb01cieren, en als medewerker van de Indische Courant en de Preanger Bode. Met zijn scherpe pen nam hij (al dan niet) vermeende misstanden in de krijgsmacht op de korrel. Dat hij in brede kring bijval oogstte, lag evenzeer voor de hand als het misnoegen van de legerleiding. Con\ufb02icten met de overheid konden dan ook niet uitblijven en het gevolg was een voortijdige terugkeer naar Nederland, en een snel einde van een carri\u00e8re in het leger. In 1926 begon Arie als redacteur en administrateur bij de Nieuwe Tielsche Courant , om in 1928 over te stappen naar de Provinciale Geldersche en Nijmeegsche Courant . In het Betuwse had hij intussen Jo van den Berg ontmoet, met wie hij op 30 maart 1927 in het huwelijk trad. Naast het werk voor zijn eigen krant was hij correspondent van het Algemeen Handelsblad en de Nieuwe Rotterdamsche Courant . In die kranten meldde hij bij herhaling opvallende troepenbewegingen aan de Duitse kant van de grens. In Den Haag werden zijn signalen niet of nauwelijks gehoord. Koningin Wilhelmina kreeg vanuit Berlijn zelfs of\ufb01cieel de verzekering dat de grens niet zou worden geschonden, laat staan overschreden. Maar de werkelijkheid zou anders uitpakken, ook voor de kritische journalist, wiens berichten in Duitse kring niet onopgemerkt waren gebleven. Op 10 mei 1940 vielen Duitse troepen Nederland binnen. Dezelfde dag nog werd Arie, samen met onder anderen burgemeester Steinweg van\n\n\n\nNijmegen, gearresteerd. Het gedwongen verblijf in het stadhuis duurde overigens maar enkele uren. Arie kon voorlopig journalist blijven. In mei 1941 werd hij zelfs hoofdredacteur van de \u2013 toen nog \u2013 onafhankelijke Provinciale Geldersche en Nijmeegsche Courant . Zijn pertinente weigering om artikelen van de bezetter te publiceren leidde tot een nieuwe arrestatie. Na een maandenlange opsluiting in het Arnhemse huis van bewaring gaf Arie zich ogenschijnlijk gewonnen. Met tegenzin maar ook uit overtuiging legde hij zijn functie neer. \n\n\n\nDe Provinciale Geldersche en Nijmeegsche Courant bleef tot aan de bevrijding verschijnen, en werd dus een \u2018foute\u2019 krant. De werkloze journalist ging de kost verdienen bij het Rijkskolenbureau, waar hij voldoende \u2018ondergrondse\u2019 ruimte vond om dagelijks een illegaal, gestencild nieuwsbulletin uit te brengen. Op de zaterdagen publiceerde hij een militair weekoverzicht. Productie en distributie vonden in het diepste geheim plaats, meestal met hulp van trouwe vrienden. Het Rijkskolenbureau was ook de plaats waar Arie heimelijk geschikte journalisten wierf voor het Nijmeegs Dagblad , de krant die hij na de bevrijding zou oprichten. Zijn toekomstige collega\u2019s regelden de brandstofvoorziening in ziekenhuizen en andere instellingen. Selectiecriteria bij het aantrekken van die zogenaamde kolenkenners waren politieke gezindheid en schrijverstalent. Zo kwamen naderhand bekend geworden journalisten als Hans Douma, Piet Nuis en Jan Leppink \u2013 later een befaamd advocaat in Enschede \u2013 voort uit de \u2018kolenschool\u2019 van Lammerts van Bueren. Hun eerste in vrijheid geproduceerde krant \u2013 niet meer dan een tweezijdig bedrukt vel papier \u2013 verscheen op 22 september 1944, vijf dagen na de landing van de 82ste Amerikaanse luchtlandingsdivisie. Op 19 maart 1946 \u2013 anderhalf jaar na de bevrijding van Nijmegen \u2013 dankten de trouwe lezers van zijn illegale geschriften Arie met een gebrandschilderd raam van glazenier Pieter Barten. Het kunstwerk toont \u2013 omgeven door een donkere mantel als zinnebeeld van verzet \u2013 een man met een radio: de heimelijke nieuwsbron van die tijd. Aan zijn voeten bloeide een margriet, de verzetsbloem bij uitstek, als symbool voor een wereld van hoop. Het verzetsraam kreeg een plaats in de Commanderie van Sint Jan en later in Museum het Valkhof te Nijmegen. In de maanden en jaren na de bevrijding van Nijmegen was het hard werken voor Arie en zijn collega\u2019s. Het gebruik van de persen van de \u2018foute\u2019 rechtsvoorganger leidde diverse malen tot verdachtmakingen tegen het Nijmeegs Dagblad . Arie bestreed die insinuaties met verve. Daarnaast stak hij niet onder stoelen of banken wat in Nederland en Nijmegen politiek en maatschappelijk moest gebeuren. De vooroorlogse fouten ging hij niet uit de weg. Zijn mederedacteur Gerard de Winter zocht de oorzaken vooral in politieke onenigheid en gebrek aan sociale rechtvaardigheid. Arie wees meer op geestelijke tekorten: teveel eigen en partijbelangen, en te weinig christelijke inhoud. Zijn betrokkenheid bij het kerkelijk leven en zijn liefde voor gezin en werk waren niet vreemd aan zijn heldere standpunten. Hoewel Arie in zijn carri\u00e8re ook organisatorische taken moest vervullen \u2013 hij was onder meer directeur en hoofdredacteur van het Geldersch Dagblad \u2013 lagen zijn talenten vooral op het gevarieerde terrein van de journalistiek. Hij schreef uitmuntende hoofdartikelen naast heldere toelichtingen op het dagelijkse nieuws, harde reportages naast waterstaatkundige bijdragen. Befaamd was zijn wekelijkse rubriek \u2018Voor verstand en hart\u2019, die vanaf 1928 voor velen een bron van vertroosting was. Arie trok veel op met Uri Nooteboom, de hoofdredacteur van De Gelderlander , met wie hij tijdens de oorlog bevriend was geraakt. Hun plan voor een intensieve samenwerking na de oorlog werd geen werkelijkheid. Bij een gezamenlijke frontreportage in april 1945 op de IJsseldijk tegenover Zutphen werd de jeep van de twee journalisten door een sluipschutter onder vuur genomen. Uri Nooteboom werd daarbij dodelijk getroffen, een verlies dat Arie moeilijk heeft kunnen verwerken. Als Nederlands-hervormd hoofdredacteur van de Arnhemse Courant , het Nijmeegs Dagblad en het Gelders Dagblad zou hij later lange tijd concurrent zijn van De (toen nog katholieke) Gelderlander . De opzienbarende fusies in de krantenwereld \u2013 ook van de Gelderse concurrenten \u2013 heeft Arie niet hoeven meemaken, laat staan de toenemende \u2018ontlezing\u2019. Hij zou ongetwijfeld in hoog tempo de toetsen van zijn schrijfmachine hebben beroerd. Zijn lange loopbaan en zijn grote reeks publicaties, zoals De Verwoesting van een Oude Keizerstad (1946), Een kwart eeuw maatschappelijk werk 1929-1954 (1954), over de Vereniging Nederlandse Centrale voor Praktische Hulpverlening (Centrale PH) te Groesbeek en Het Oud Burgeren Gasthuis te Nijmegen (1967) \u2013 de bekende instelling voor oudere Nijmegenaren \u2013 vonden in 1962 erkenning toen hij bij zijn afscheid van de krant benoemd werd tot Ridder in de Orde van Oranje Nassau. Na zijn pensionering bleef Arie zijn vaardige pen hanteren, bij voorbeeld over een wereldreis, die hem ver uit het Gelderse voerde. Zijn door veel lezers gewaardeerde geestelijke overpeinzingen \u2013 kenmerkend voor zijn kerkelijke gezindheid \u2013 publiceerde hij tot kort voor zijn opname in het Arnhemse Diaconessenziekenhuis, waar hij na een ernstige ziekte op 18 augustus 1969 overleed.", "Cornelis Rudolphus Theodorus baron Krayenhoff": "Volgens de overlevering zou Cornelis Krayenhoff reeds als kind vol overgave miniatuurvestingwerken hebben aangelegd in de tuin achter het ouderlijk huis even buiten Nijmegen, waar hij samen met zijn zeven zusters\n\n\n\nopgroeide. Hij wilde namelijk niets liever dan in de voetsporen treden van zijn vader, een majoor der genie in Staatse dienst met een internationale reputatie als waterbouwkundige. Maar Krayenhoff senior besliste anders. Hij zag zijn zoon liever in een beroep met meer inkomsten en meer sociaal aanzien dan het zijne. Na de Latijnse school begon Cornelis daarom in 1777 \u2013 overeenkomstig de wens van zijn vader \u2013 aan de rechtenstudie aan de Gelderse academie in Harderwijk. De meeste tijd bracht hij echter door in de collegezalen waar natuurwetenschappen en geneeskunde werden gedoceerd, zodat vader Krayenhoff zijn zoon na een jaar toestond over te stappen naar de medicijnenstudie. In januari 1784 sloot hij deze af met een promotie en vertrok hij naar Amsterdam, in de hoop daar als arts meer te kunnen verdienen dan in de provincie. Krayenhoff wist inderdaad een bloeiende dokterspraktijk op te bouwen. In ieder geval had hij in 1788 voldoende welstand bereikt om in het huwelijk te treden met Johanna van der Plaat, de dochter van wijlen de schout van Grave, die hij waarschijnlijk nog kende uit zijn studententijd. Zijn spaarzame vrije tijd wijdde hij aan het bestuderen van militaire en waterbouwkundige geschriften en aan natuurkundig onderzoek. Krayenhoff behoorde tot de aanhangers van de Verlichting, niet alleen in wetenschappelijk opzicht, maar ook wat zijn politieke en maatschappelijke opvattingen betreft. In de strijd tussen oranjegezinden en patriotten stond hij onverkort aan de zijde van de laatstgenoemden. Maar terwijl hij zich in de crisis van 1787 wijselijk op de achtergrond hield, gedroeg de \u2018keezendoctor\u2019 zich in 1794 minder terughoudend. Eind oktober van dat jaar zag hij zich zelfs gedwongen Amsterdam hals over kop te verlaten en zijn toevlucht te zoeken in het hoofdkwartier van generaal Daendels \u2013 eveneens een Geldersman en een studievriend uit Harderwijk \u2013, die, aan het hoofd van de uitgeweken patriotten, met het Franse leger het zuiden van de Republiek was binnengetrokken. Tijdens de opmars van de troepen naar het noorden vroeg Daendels Krayenhoff in januari 1795 naar Amsterdam te reizen om ervoor te zorgen dat de machtswisseling daar ordelijk zou verlopen. Deze missie volbracht hij met succes, waarna hij zich weer aan zijn dokterspraktijk wilde wijden. Maar een man met zijn kennis en kunde wensten de nieuwe Bataafse machthebbers niet zomaar te laten gaan. Zij gaven de Amsterdamse arts de rang van luitenant-kolonel der genie en belastten hem \u2013 in functies met wisselende titels \u2013 met het toezicht op de vesting- en waterstaatswerken in West-Nederland. Toen in de late zomer van 1799 de Brits-Russische troepen een inval deden in NoordHolland, voerde Krayenhoff het bevel over de genie te velde. In de gevechten bij Callantsoog raakte hij licht gewond door een kogelschot in de linkerdij. Dit belette hem echter niet om door het aanleggen van defensieve stellingen Amsterdam in optimale staat van verdediging te brengen en zo zijn bijdrage te leveren aan de aftocht van de invasiemacht. Door deze ternauwernood afgeslagen inval was intussen wel duidelijk geworden hoe zwak de Bataafse defensie was. Om die reden werd Krayenhoff in 1800 opgedragen de Noord-Hollandse kust te versterken. In 1805 vroeg men hem de verdedigingwerken rond Amsterdam te verbeteren. In juni 1806 maakte de Franse keizer Napoleon van de Bataafse vazalstaat het Koninkrijk Holland en plaatste hij hier zijn broer Louis op de troon. Met deze Lodewijk Napoleon verkeerde Krayenhoff \u2013 sinds maart van dat jaar kolonel \u2013 vanaf het begin op vriendschappelijke voet. De nieuwe Koning had grote achting voor de talenten van de legerof\ufb01cier en stelde zijn onbevangen oordeel bijzonder op prijs. Nog in 1806 stelde hij hem aan als zijn adjudant en belastte hij hem, behalve met de inspectie van de vestingwerken, ook met het toezicht op de genie en artillerie. Het jaar daarop bevorderde Lodewijk Napoleon hem tot generaal-majoor. In mei 1809 viel Krayenhoff een nog groter eerbewijs te beurt door zijn benoeming tot minister van Oorlog. Zelf zag hij dat overigens niet zo, want hij aanvaardde dit ambt met tegenzin en alleen op aandringen van de Koning. Toen twee maanden later een omvangrijke Britse troepenmacht op Walcheren landde, was hij dan ook de eerstverantwoordelijke om hieraan, met de beperkte militaire middelen die hem ten dienste stonden, een halt toe te roepen. Maar keizer Napoleon achtte de inval te gevaarlijk om de verdediging aan de Hollanders zelf over te laten en liet, op voor hen vernederende wijze, een Franse maarschalk het commando ter plaatse overnemen. Meer vernederingen zouden volgen. Aangezien het Koninkrijk Holland naar de mening van Napoleon zijn militaire verplichtingen aan Frankrijk onvoldoende nakwam en de economische blokkademaatregelen tegen de gezamenlijke Britse vijand niet streng genoeg toepaste, was inlijving bij het Keizerrijk onafwendbaar. Krayenhoff wilde zich hier niet zonder slag of stoot bij neerleggen, en in de ministerraad hield hij felle pleidooien voor gewapend verzet. Hij drong erop aan in ieder geval de stelling Amsterdam tegen de Fransen te verdedigen, en in opdracht van Lodewijk Napoleon begon hij de stad eind 1809 heimelijk te versterken. Voor Napoleon bleef dit niet verborgen, en in\n\n\n\n\n\nmaart 1810 dwong hij zijn broer diens minister van Oorlog te ontslaan. Enkele maanden later volgde de inlijving van het land bij Frankrijk. Krayenhoff legde daarop zijn overige functies neer en ging zich weer aan zijn wetenschappelijke studies wijden. Al bekleedde Krayenhoff dan geen openbare betrekkingen meer, of\ufb01cieel was hij nog steeds legerof\ufb01cier, zij het niet langer in Hollandse, maar in Franse dienst. Zijn herhaalde verzoeken om ontslag werden echter niet gehonoreerd, want de nieuwe machthebbers wilden graag van zijn deskundigheid gebruik blijven maken. Dat gold uiteindelijk ook voor de hoogste machthebber. Tijdens zijn bezoek aan het pas geannexeerde grondgebied had Napoleon in oktober 1811 een ontmoeting met de eigenzinnige geniegeneraal, die het een jaar tevoren had gewaagd hem de voet dwars te zetten. Na een felle tirade stelde hij hem echter in de gelegenheid zijn kennis van de vestingbouwkunde ter plaatse te demonstreren. De Keizer was hiervan zo onder de indruk dat hij Krayenhoff eind december 1811 benoemde tot lid van het Comit\u00e9 des Forti\ufb01cations in Parijs, dat door hem zelf werd voorgezeten. Tot mei 1812 zou hij hier zitting houden. Inmiddels had Napoleon het te druk met de voorbereiding van de oorlog tegen Rusland en mocht Krayenhoff met verlof terug naar Amsterdam. Voor de generaal persoonlijk volgden daarop zware tijden. Weliswaar hoefde hij zelf de veldtocht niet mee te maken, maar zijn beide zoons namen hieraan wel deel. Lange tijd verkeerden hij en zijn echtgenote in volstrekte onzekerheid of ze deze militaire catastrofe hadden overleefd. Pas na meer dan twee jaar zouden zij uit Russische krijgsgevangenschap terugkeren. Toen in november 1813 duidelijk werd dat Napoleons heerschappij ten einde liep, verbrak Krayenhoff zijn eed van trouw aan de Keizer en schaarde hij zich aan de zijde van het Oranjegezinde driemanschap dat de voorlopige regering in het land op zich had genomen. Hij werd benoemd tot militair gouverneur van Amsterdam en moest er \u2013 evenals in 1795 \u2013 voor zorgen dat de machtswisseling in die stad ordelijk verliep. De uit ballingschap teruggekeerde Willem I was bekend met Krayenhoffs bekwaamheden en bevorderde hem in maart 1814 tot luitenant-generaal der genie. In september 1815 volgde zijn verheffing in de Nederlandse adel met de titel van baron bij eerstgeboorte, een eerbewijs dat hem \u2013 opmerkelijk genoeg \u2013 onder het Franse bewind niet ten deel was gevallen. Inmiddels waren de Noordelijke en de Zuidelijke Nederlanden verenigd tot een nieuwe staat, die als bastion moest dienen tegen nieuwe Franse agressie. Met het oog hierop werd Krayenhoff, als inspecteurgeneraal der Fortificati\u00ebn, belast met de taak de bestaande vestingen in het zuiden van het nieuwe koninkrijk te versterken en tot een samenhangend verdedigingsstelsel om te vormen. Deze grootschalige werkzaamheden moest hij verrichten onder leiding van de Britse opperbevelhebber, de hertog van Wellington, wat veel tact en beleid vereiste. Ook de overwinnaar van Waterloo raakte echter spoedig onder de indruk van zijn deskundigheid, zodat Krayenhoff erin slaagde de hertog voor de meeste van zijn voorstellen met betrekking tot de \u2018Zuiderfrontier\u2019 te winnen. Dit alles vergde jaren van beraadslagingen en ontelbare inspectiereizen. Die ondernam hij aanvankelijk vanuit zijn woonplaats Amsterdam. Maar in 1818 verhuisde Kraijenhoff naar zijn geboortestad Nijmegen, waar hij een imposante woning betrok aan het Kelfkensbos. Of hij hier ook met zijn echtgenote woonde, is onduidelijk. Mogelijk leefden zij toen al gescheiden. Krayenhoffs intensieve bemoeienis met de vestingbouw deed overigens zijn belangstelling voor de waterstaatkunde niet ver\ufb02auwen. Als vrucht van vele jaren onderzoek naar mogelijkheden om de waterhuishouding in het Noord-Nederlandse rivierengebied te verbeteren verscheen in 1821 Proeve van een ontwerp tot sluiting van de rivier den Neder-Rhyn en Leck... en\n\n\n\ntwee jaar later Proeve van een ontwerp tot scheiding der rivieren de Whaal en de Boven-Maas.... Ook als cartograaf was hij actief. Op grond van zijn Choro-topographische kaart der Noordelijke provincien van het Koningrijk der Nederlanden... (schaal 1:115.200), die in 1823 \u2013 na 25 jaar arbeid \u2013 werd gepubliceerd, mag men Krayenhoff terecht de \u2018vader van de Nederlandse stafkaart\u2019 noemen. Zijn voortgaande natuurkundige belangstelling kwam onder meer tot uiting in de bliksema\ufb02eider die hij, als eerste in Nijmegen, op zijn woning plaatste. In 1825 maakte Krayenhoff een vier maanden durende inspectiereis langs de forten in Suriname en op de West-Indische eilanden. Bij terugkeer wachtte hem een onaangename verrassing. Al voor zijn vertrek waren er malversaties door verantwoordelijke genieof\ufb01cieren aan het licht gekomen bij de aankoop van bouwmaterialen voor de vestingwerken in het zuiden. In het proces dat over deze fraudezaak werd gevoerd, hoorde het Hoog Militair Gerechtshof in 1826 ook Krayenhoff. Tot zijn ontsteltenis gebeurde dat echter niet als getuige, maar als verdachte, en hoewel het niet tot een of\ufb01ci\u00eble aanklacht tegen hem kwam, werd enkele maanden later wel zijn functie van inspecteur-generaal der Fortificati\u00ebn opgeheven. Jarenlang sleepte het proces zich voort. Pas in 1830 oordeelde het Gerechtshof dat Krayenhoff weliswaar nalatigheid in het toezicht op de werkzaamheden van zijn ondergeschikten kon worden verweten, maar toch moest worden vrijgesproken, omdat er geen sprake was geweest van \u2018strafbare oogluiking\u2019. Dat hij onmiddellijk daarna te horen kreeg als luitenant-generaal op pensioen te zijn gesteld, griefde hem diep. Er was een persoonlijk onderhoud met Willem I voor nodig om Krayenhoff ervan te overtuigen dat hij, \u2018bij onbevlekte eer\u2019, \u2019s Konings \u2018gunst en vertrouwen\u2019 niet had verloren. Eveneens in 1830, twee\u00ebnhalf jaar nadat zijn echtgenote in haar geboorteplaats Grave was overleden, trad Krayenhoff in het huwelijk met zijn leeftijdgenote Johanna Schuyt, een telg uit een Amsterdamse koopmansfamilie. Met haar bracht hij zijn laatste levensjaren door, zich wijdend aan natuurkundig en astronomisch onderzoek en de militaire geschiedschrijving. Op het laatstgenoemde terrein publiceerde hij \u2013 puttend uit eigen bronnen en ervaring \u2013 in 1831 zijn Bijdragen tot de vaderlandsche geschiedenis van de belangrijke jaren 1809 en 1810 en in 1832 een Geschiedkundige beschouwing van den oorlog op het grondgebied der Bataafsche Republiek in 1799 . Krayenhoff overleed eind 1840 op ruim 82-jarige leeftijd na een kort ziekbed aan \u201ceene spoedig toenemende borstziekte\u201d. Op zijn verzoek werd hij begraven in het naar zijn familie genoemde Fort Krayenhoff bij Nijmegen, dat juist op de plaats was gebouwd waar eens zijn ouderlijk huis had gestaan en waar hij in de tuin, zoals gezegd, als jongen miniatuurvestingwerken zou hebben aangelegd.", "Nico Berghuijs": "Nicolaas Berghuijs werd geboren in een of\ufb01cierenfamilie waarvan verscheidene leden de rang van opperof\ufb01cier bekleedden. Na het basis- en voortgezet onderwijs in achtereenvolgens Amersfoort, Breda en Vlissingen te hebben doorlopen, volgde hij in 1935-1936 de school voor Reserve Of\ufb01cieren Infanterie te Breda en in 1936-1938 de Koninklijke Militaire Academie in dezelfde plaats. In augustus 1938 werd hij als tweede luitenant in Amersfoort gelegerd. Het jaar daarop werd fort Asperen zijn standplaats; daar voerde \n\n\n\nhij in mei 1940 het bevel. Een poging om op 10 mei 1942 via Marc-en-Barreul bij Rijsel naar de geallieerden te vluchten mislukte, omdat de gids niet kwam opdagen. Twee dagen later meldde Berghuijs zich bij de Duitse bezetter en werd via Neurenberg/Langwasser en Stanislau afgevoerd naar een krijgsgevangenkamp in Neubrandenburg, waaruit hij op 28 april 1945 bevrijd zou worden. Teruggekeerd in Nederland leerde hij zijn latere vrouw kennen in het huis van zijn broer. Inmiddels had hij zich opgegeven voor de bevrijding van het toenmalige Nederlands-Indi\u00eb en volgde daarvoor in Glasgow een herscholing. Als gevolg van de capitulatie van de Japanse strijdkrachten was een bevrijdingsactie van de baan en volgde opnieuw een herscholing, nu als instructeur, wel nog steeds voor Nederlands-Indi\u00eb. In de tussentijd begon hij uitvoerig met Guda Aijer te corresponderen en bij terugkeer uit Engeland volgde al snel een of\ufb01ci\u00eble verloving, gevolgd door een huwelijk. In september 1946 vertrok hij naar Nederlands-Indi\u00eb om hier, na eerst een staffunctie bekleed te hebben, als compagniecommandant bij de Grenadiers deel te nemen aan de eerste politionele actie. In 1948 werd Berghuijs teruggeroepen naar Nederland en betrokken bij de heroprichting van de Koninklijke Militaire Academie. Bij de inhuldiging van koningin Juliana was hij commandant van de erecompagnie Grenadiers. De volgende stap was het volgen van de Hogere Krijgsschool te Wassenaar; daarna kwam zijn carri\u00e8re in een stroomversnelling. Zo bekleedde hij een functie bij de Europese Defensiegemeenschap te Parijs en werd hij commandant van het Bataljon Limburgse Jagers. Op 1 mei 1971 werd hij benoemd tot Opperof\ufb01cier Personeel Koninklijke Landmacht. In het begin van 1973 vonden twee ingrijpende veranderingen plaats in het leven van Berghuijs en zijn gezin. Hij verliet de actieve dienst en men besloot Wassenaar achter zich te laten en te verhuizen naar Buren. Minister van Defensie H. Vredeling (kabinet-Den Uyl) wilde in 1973 een vergaande reorganisatie van de Nederlandse strijdkrachten doorvoeren. Dit stuitte op groot verzet binnen de militaire gelederen van hoog tot laag. De gemoederen liepen zo hoog op dat Neptunes van de Marine bij wijze van protest rondjes boven \u2019s-Gravenhage draaiden. De reorganisatie vormde de aanleiding van het zogenaamde Generaalscon\ufb02ict tussen Vredeling en de militaire top. Berghuijs kon zich niet vereenzelvigen met de wijze van optreden van de legerleiding en bood daarom zijn ontslag aan, dat hem met ingang van 1 september 1973 in de rang van luitenant-generaal werd verleend. Dit hield niet in\n\n\n\ndat aan zijn integriteit en competentie werd getwijfeld. In maart 1975 nam hij zitting in de Staatscommissie van advies inzake personeelsvoorziening voor de krijgsmacht (de zogenaamde commissieMommersteeg). Verder bekleedde hij onder meer bestuursfuncties bij het Koninklijk Legermuseum en de Stichting Handhaving Traditi\u00ebn Garderegimenten Grenadiers en Jagers te Arnhem. Deze en andere functies werden alleen dan neergelegd, wanneer een herbenoeming volgens de statuten niet meer mogelijk was. In 1979 volgde tevens een aanstelling tot adjudant in buitengewone dienst van H.M. de Koningin. De tweede grote verandering in 1973 was de verhuizing naar Buren. Na een hectisch leven wilde het gezin de Randstad verwisselen voor een rustiger plek. In Buren werden toen nieuwe huizen gebouwd en het gezin Berghuijs koos ervoor hier te gaan wonen. Dit luidde tevens een nieuwe fase in het maatschappelijk en bestuurlijk leven van Nico Berghuijs in, nu met de nadruk op het Gelderse. Al snel volgde een benoeming tot kerkvoogd en ook was hij actief betrokken bij de restauratie van de Sint-Lambertuskerk. Uit die tijd stamt nog een anekdote. Bij toeval werd Berghuijs erop geattendeerd dat een onbekend echtpaar de kerk\n\n\n\nbezichtigde. Bij het aanspreken bleek het te gaan om toenmalig minister van Justitie mr. A. van Agt en diens vrouw. Berghuijs maakte direct van de gelegenheid gebruik en vestigde Van Agts aandacht op de beperkte kerkelijke \ufb01nanci\u00ebn die beschikbaar waren voor de restauratie. Het gevolg was uiteindelijk een rijkssubsidie. Naast de Burense kerk zette hij zich in voor de restauratie van kerken in Asch, Batenburg en Zoelen, mede vanwege zijn bestuursfunctie bij de Stichting Oude Gelderse Kerken. Een heel scala aan bestuursfuncties volgde, (vice)voorzitter van de VVV te Buren e.o., Comit\u00e9 kanonnen op de wallen van Buren, Oranjevereniging \u2018Oranje en Buren\u2019, Nutsspaarbank te Buren, Boerenwagenmuseum te Buren, Probusclub \u2018De Lingestroom\u2019, Comit\u00e9 Klavier Klokkenspel Buren, Comit\u00e9 Gedenksteen Broekman, bestuurder bij de Lagere Landbouwschool te Geldermalsen en lid van het College van Curatoren van het Weeshuis Buren. Ook dankt Buren aan hem een replica van het Queen Elisabeths pocket pistol (een kanon). Veelal kwamen initiatieven in de Burense gemeenschap tot stand via de \u2018Berghuijs-methode\u2019. Wanneer iets van de grond getild moest worden, werd door Berghuijs na benadering van de juiste personen een comit\u00e9 opgericht en alles in gang gezet. Zijn belangstelling voor geschiedenis uitte zich naast het actief bekleden van diverse bestuursfuncties ook in het schrijven van vele artikelen over diverse onderwerpen van de Oranjes tot aan de restauratie van kerken. De gegevens hiervoor verkreeg hij niet alleen via archiefonderzoek. Ook tijdens zijn vakanties in Frankrijk besteedde hij veel aandacht aan het cultuurhistorische aspect. Hij had grote interesse in oudere Nederlandse en Franse teksten. Zijn bevindingen werden neergelegd in artikelen, die hij \u2013 ondanks zijn hoge leeftijd \u2013 met behulp van een computer had geschreven en per e-mail aanleverde. In 1994 ontving hij als blijk van waardering voor zijn publicaties over Gelderse historische onderwerpen en voor zijn inzet voor de restauratie van Gelderse kerken de Martens van Sevenhovenpenning. Vanzelfsprekend was hij betrokken bij de oprichting in 1996 van de Historische Vereniging Pasqualini te Buren door een kleine groep ge\u00efnteresseerden. Van het begin af gaf hij aan geen bestuursfunctie meer te willen bekleden, maar indien dat op prijs werd gesteld, wel als klankbord in de vorm van een adviseurschap te willen meewerken. In de praktijk betekende dit dat hij gewoon aanschoof aan de bestuurstafel en zijn opinie gaf, maar steeds een ieder in zijn waarde liet. Ook het verenigingstijdschrift pro\ufb01teerde van zijn publicaties. Bij zijn overlijden in 2003 werd eens te meer duidelijk welke indruk Nico Berghuijs had achtergelaten. Bij de herdenking in de Burense Sint-Lambertuskerk waren alle plaatsen bezet door mensen die hem hadden leren kennen vanuit het militaire en/of maatschappelijke leven. Een stoet van honderden mensen begeleidde Berghuijs naar zijn laatste rustplaats op het Burense kerkhof. Uit de toespraken kwam ook steeds zijn belangstelling voor het menselijke aspect en de schepping in zijn algemeenheid naar voren. Wellicht formeel aandoend, maar niet te verwarren met afstandelijkheid, is de juiste typering van de levenshouding van de mens Berghuijs. Zijn belangstelling kon naar onverwachte en eenvoudige zaken uitgaan. Bij zijn afscheid als voorzitter van de Stichting tot handhaving van de traditi\u00ebn van de regimenten Grenadiers en Jagers mocht hij een persoonlijk cadeau uitkiezen. Tot ieders verbazing koos hij voor zes kippen en een haan van een speciaal ras, gewoon om van iets simpels te kunnen genieten, luidde zijn verklaring. Inmiddels zijn er vergaande voorbereidingen getroffen voor de plaatsing van een glas-in-loodraam in de Sint-Lambertuskerk ter nagedachtenis aan Berghuijs.", "Reyner van Broekhuizen": "Jan Gerbrandszoon van Leiden schildert in zijn kroniek van de middeleeuwse familie Van Brederode neef Reyner van Broekhuizen af als een laaghartige intrigant, maar betitelt hem ook als een beroemd militair ( famosus miles ). Hij werd beroemd, of zo men wil berucht, in Holland en Utrecht, maar het begin en einde van zijn loopbaan moeten in het hertogdom Gelre worden gezocht. Het ministerialengeslacht van Broekhuizen ontleende zijn naam aan de gelijknamige Noord-Limburgse plaats, die tot de Franse tijd deel uitmaakte van het Gelderse Overkwartier. Leden van deze familie worden sinds het begin van de 13de eeuw vermeld en hadden onder meer bezittingen in het Land van Kessel, de Noord-Limburgse streek die ingeklemd ligt tussen de Maas en de Peel. Vanaf het begin waren er nauwe banden met de graven (sinds 1339 hertogen) van Gelre. De Van Broekhuizens waren hun leenman en bekleedden voor hen functies aan het hof en in het bestuur van het Gelderse Overkwartier. Door zijn huwelijk verwierf Reyners overgrootvader Willem van Broekhuizen (ca.1363-voor 1415) de heerlijkheden Waardenburg en Ammerzoden in het Gelderse rivierengebied. Reyners oudste broer Johan was sinds het overlijden van hun vader (1444) heer van Broekhuizen, Waardenburg en Ammerzoden. Deze heerlijkheden waren alle lenen van de hertog van Gelre. Reyner huwde in 1460 met Ermgard van Groesbeek, dochter van Johan van Groesbeek, heer van Heumen, Malden en Beek. Omdat zijn schoonvader de bruidsschat niet kon betalen, kreeg Reyner van hem de burcht Kalbeck bij Goch in pand, die sindsdien deel is blijven uitmaken van het familiebezit van de Van Broekhuizens. In 1465 deed Johan van Broekhuizen ten gunste van zijn broer Reyner afstand van huis en heerlijkheid Broekhuizen. De reden voor de overdracht van dit familiebezit is niet bekend. Van Broekhuizen was een trouwe aanhanger van\n\n\n\nhertog Adolf, die in januari 1465 de macht in Gelre had overgenomen door zijn vader Arnold gevangen te zetten. In 1468 streed hij in de slag bij Straelen aan Adolfs zijde tegen hertog Johan I van Kleef, die op handen van de afgezette hertog Arnold was. Kort voor het begin van de strijd was Reyner met enkele anderen tot ridder geslagen. Hij moet als militair een goede reputatie hebben gehad, want in de zomer van 1473 werd hij belast met de verdediging van Nijmegen, toen deze stad door hertog Karel de Stoute van Bourgondi\u00eb belegerd werd. Het zou het eerste hoogtepunt worden in Reyners loopbaan. Bijna drie weken hield de verdediging onder zijn leiding stand. Karel de Stoute, die zelf als krijgskundige grote faam genoot, was onder de indruk van de prestaties van Van Broekhuizen, benoemde hem tot zijn kamerling-raadsheer en gaf hem de leiding over een detachement in zijn leger. Zeer waarschijnlijk \n\n\n\nis Reyner daarna met het Bourgondische leger meegetrokken. Toen de hertog in 1474 het beleg voor Neuss sloeg, voerde Reyner daar het commando over 700 ruiters en 300 infanteristen. Waarschijnlijk heeft hij ook deelgenomen aan de daarop volgende veldtochten. Na de voor Karel de Stoute zo catastrofaal verlopen slag bij Nancy (januari 1477) raakte Reyner in Zwitserse gevangenschap, maar hij heeft zich al spoedig kunnen vrijkopen. De Bourgondische hertog was gesneuveld en zijn leger vernietigd. In deze situatie kon Reyner niet veel anders doen dan terugkeren naar Gelre, waar hij in de eerste maanden van 1477 weer van zijn aanwezigheid blijk gaf. In Gelre was een onduidelijke situatie ontstaan door het wegvallen van de Bourgondische bezettingsmacht. Hertog Adolf, die sinds 1471 in Vlaanderen de gevangene van de Bourgondische hertog was geweest, kwam weer op vrije voeten. Hij keerde echter niet onmiddellijk naar Gelre terug, maar bood Maria van Bourgondi\u00eb, erfdochter van Karel de Stoute, zijn diensten aan. De ridderschap en steden van Gelre zochten contact met Adolf om te voorzien in het machtsvacu\u00fcm dat hier na de val van Karel de Stoute was ontstaan. In overleg met Adolf werd zijn zus Catharina voorlopig als regentes voor het hertogdom Gelre aangesteld en in verband hiermee reisde Reyner met andere Gelderse edelen naar Vlaanderen om met Adolf te overleggen. Toen de Gelderse \u2018nationale\u2019 partij in 1480 en 1481 door Maximiliaan steeds verder in het defensief werd gedrongen, verlegde Reyner zijn activiteiten naar het gewest Holland. Een kwestie waarin hij zich in deze periode mengde, was die van het ruwaardschap over het Land van Vianen, waar het geslacht Van Brederode de heerlijke rechten bezat. Reyners moeder was een Van Brederode. Zijn oom Reinoud van Brederode had in 1473 op zijn sterfbed de voogdij over zijn minderjarige kinderen opgedragen aan zijn vrouw Yolanda van Lalaing. Haar voogdij werd aangevochten door enkele bastaardzonen van Reinoud van Brederode, die de hulp van Van Broekhuizen inriepen. Deze ging in op hun verzoek en wist met list en bedrog zich eerst in 1477 van de heerlijkheid Vianen en Ameide meester te maken en korte tijd later Reinouds kinderen, de minderjarige Walraven en zijn zus, gevangen te nemen. Tevens riep hij zichzelf uit tot voogd (ruwaard) van het Land van Vianen. Een langdurig con\ufb02ict met de familie Van Brederode was het gevolg, waarbij Reyner Vianen en Ameide bezet hield. In mei 1478 aanvaardden Van Broekhuizen en de stad Vianen de arbitrage van de stad Utrecht, waarbij de arbiters bepaalden dat Van Broekhuizen de voogdij over Walraven van Brederode en het heerlijk gezag over Vianen en Ameide zou behouden tot 8 januari 1480, wanneer Walraven meerderjarig zou worden. Reyners positie in Vianen werd door Maximiliaan beschouwd als een bedreiging voor de positie van zijn regering in Holland. Toen Walraven in januari 1480 meerderjarig was geworden, liet Van Broekhuizen voor een fors bedrag zijn rechten afkopen, maar hij heeft zeker tot februari Vianen en Ameide bezet gehouden. Daarna moet hij naar het Nedersticht of Gelre zijn vertrokken. In Holland waren in 1477 de Hoekse en Kabeljauwse twisten weer opgelaaid en in de meeste steden leidde dit tot een strijd om de macht. Vanwege zijn familierelatie met de Van Brederodes kwam Reyner terecht in het kamp van de Hoekse partij, die zich in Holland verzette tegen het gezag van Maximiliaan. Van Broekhuizen zette daarmee het verzet dat hij in Gelre tegen Maximiliaan had geboden in Holland voort. Waarschijnlijk deed hij dit niet alleen uit overtuiging, maar ook uit financi\u00eble noodzaak, omdat zijn Gelderse bezittingen hem waarschijnlijk waren ontnomen. Zo sloot hij in januari 1481 een contract met de uit Leiden verdreven Hoeken om die stad voor hen in te nemen. Kort daarop vertrok hij met een detachement huurlingen uit Utrecht en nam al spoedig Leiden in. De Kabeljauwsgezinde Rotterdamse stadssecretaris laat zich in zijn kroniek sterk afkeurend uit over het Leidse optreden van Van Broekhuizen. Hij zou van het stadhuis hebben laten afkondigen dat hij de stad uit naam van Maximiliaan had ingenomen, \u201cmaer hij loecht al tsamen, hij wasser toe ghehuyert van den Hoecx partie om vierdusent Rinse gulden\u201d. Van Broekhuizen blijkt een goed betaalde \u201ccapiteyn\u201d te zijn geweest. Vanuit Leiden ondernam hij voor rekening van de Hoeken nog enkele expedities op het Hollandse platteland, maar in april werd het hem in Leiden te heet onder de voeten en moest hij de stad, samen met een groot aantal medestanders, \u2019s nachts heimelijk verlaten en naar het Utrechtse Montfoort vluchten. Een aantal van zijn ruiters werd gegrepen en ter dood gebracht. Zelf werd hij veroordeeld door de Grote Raad van Mechelen en Maximiliaan gelastte de verbeurdverklaring van zijn bezittingen. Na zijn Leidse avontuur bleef hij Maximiliaan en zijn aanhangers het leven lastig maken, nu in dienst van de stad Utrecht, die zich met andere Stichtse steden verzette tegen de door Maximiliaan gesteunde bisschop David van Bourgondi\u00eb. Zo hielp hij in september 1481 de Utrechters bij de belegering van IJsselstein, bolwerk van de familie Van Egmond, waarvan de leden zich steeds trouwe aanhangers van Karel de\n\n\n\nStoute en zijn opvolger Maximiliaan hadden betoond. Eind december 1481 was hij een van degenen die Engelbert van Kleef escorteerden, toen deze in Utrecht als postulaat-bisschop werd ge\u00efnstalleerd. In april 1482 zwoer hij een eed van trouw aan Engelbert van Kleef en aan het Utrechtse gildenbestuur dat mede dankzij zijn militaire steun de macht in de stad aan zich had getrokken. Toen hertog Johan van Kleef in augustus van dat jaar 2000 voetknechten aan de Utrechters ter beschikking stelde, trokken deze onder het commando van Van Broekhuizen naar Utrecht. In 1483 zien we hem weer optreden in het Nedersticht, waar hij met succes een actie organiseerde om bisschop David van Bourgondi\u00eb gevangen te nemen en in Amersfoort in bewaring te stellen. Daarna horen we een aantal jaren nauwelijks iets van hem, totdat hij in 1489 in Rotterdam opduikt als Hoekse commandant. Van daaruit leidde hij wederom een Hoekse aanslag op Leiden, die ditmaal echter mislukte. In oktober van dat jaar nam hij Wageningen in, maar hij werd uit de stad verdreven door troepen uit nota bene Nijmegen en Arnhem, die toen onder het gezag van Maximiliaan waren teruggekeerd. Een jaar later werd hij wederom door de Grote Raad veroordeeld, maar het zal hem nauwelijks hebben gedeerd. Toen de jonge Karel van Egmond in 1492 naar zijn vaderland Gelre terugkeerde en als hertog werd ingehuldigd, betekende dit voor Van Broekhuizen nieuwe carri\u00e8remogelijkheden. Door zijn inzet voor hertog Adolf voor en na de eerste Bourgondische bezetting van Gelre (1473-1477) kon hij rekenen op de sympathie van hertog Karel. Hij bevond zich dan ook in diens gevolg, toen deze in maart 1492 zijn intocht in Gelre hield. Reeds in 1477 ten tijde van regentes Catharina was hij kandidaat geweest voor de belangrijke functie van burggraaf van Nijmegen, maar hij had toen achter het net gevist. In 1492 werd hij hierin door hertog Karel alsnog benoemd. Gelijktijdig trad hij op als hertogelijke raadsheer en werd hij door Karel als zijn gezant naar de koning van Frankrijk gezonden. Lang heeft hij niet kunnen genieten van zijn hernieuwde vooraanstaande positie in het Gelderse bestuur. Het laatste levensteken van Reyner dateert van 5 september 1493. Hij is zeker voor 23 september 1496 overleden, maar vermoedelijk al veel eerder, aangezien op 14 december 1493 het Nijmeegse burggraafambt door een ander blijkt te worden uitgeoefend. Zijn sterfdatum ligt daarom waarschijnlijk tussen 5 september en 14 december van het jaar 1493. Huis en heerlijkheid Broekhuizen vererfden op zijn oudste dochter Walraven, die gehuwd was met Steven van Zuylen van Nyevelt, heer van Hoevelaken. Zij was de laatste Van Broekhuizen die in Broekhuizen het heerlijke gezag zou uitoefenen. Reyner moet een bekwaam militair zijn geweest die bovendien over de nodige leiderscapaciteiten beschikte die bij vriend en vijand respect afdwongen. Zijn bestaan moet zeker avontuurlijk zijn geweest en erg honkvast was hij niet, al zal hij in zijn Gelderse periodes regelmatig zijn heerlijkheid Broekhuizen hebben aangedaan. Het is opvallend hoe vaak hij in de Hollandse en Utrechtse kronieken wordt vermeld als een van de prominentste leiders van de Hoekse partij. Zijn politieke tegenstanders schilderden hem vooral af als een onbetrouwbare en op geld beluste avonturier. In politiek opzicht was hij echter rechtlijnig. Met uitzondering van de periode 1473-1477, toen hij Karel de Stoute diende, heeft hij steeds gestaan aan de zijde van de anti-Bourgondische partij, in casu de \u2018nationale\u2019 partij in Gelre en de Hoeken in Holland en Utrecht. In de Hollandse en Utrechtse geschiedschrijving is hij als Hoeks leider geen onbekende, maar in Gelderland is hij als Gelders patriot ten onrechte in de vergetelheid geraakt.", "Hendrik Schoonakker": "Meer dan een kwart eeuw was Hendrik Schoonakker een markante \ufb01guur in Millingen, het dorpje in Zuidoost-Gelderland waar hij in 1908 tot veldwachter werd benoemd en dat toen amper 3000 inwoners telde. Schoonakker zou er tot 1937 de vertegenwoordiger van de \u2018sterke arm\u2019 blijven. Menig stroper, dronkelap of andere wetsovertreder heeft hij opgesloten in de kleine gevangenisruimte onder het bordes van het gemeentehuis. In zijn werk wist hij echter strengheid te paren aan sociaal gevoel en een zekere mildheid jegens gewone mensen die, door armoede gedreven, tot kleine criminaliteit vervielen. Het in die tijd nog grote stands- en klassenverschil kon bij Schoonakker niet op sympathie rekenen. Hij schiep er ook behagen in, de wereldlijke en geestelijke autoriteiten af en toe in het ootje te nemen. Hendrik Schoonakker groeide op in Rotterdam als zoon van protestantse ouders die uit Zierikzee afkomstig waren. Op 19-jarige leeftijd ging Hendrik bij de cavalerie, regiment huzaren, in Breda. Hij kreeg verkering met een katholiek meisje en ging in verband daarmee over naar het rooms-katholieke geloof, maar tot een huwelijk kwam het niet. In 1906 verliet hij als gepasporteerd militair de dienst en werd hij aangesteld tot agent van politie 3de klas in Nijmegen. In 1908 volgde zijn overstap naar Millingen. Als kersverse gemeenteveldwachter, tevens onbezoldigd rijksveldwachter, ontving hij een jaarwedde van 550 gulden \u201cmet inbegrip van kleeding en onderhoud van een rijwiel.\u201d Daar kwam nog 80 gulden bij voor het schoonhouden van de gemeentesecretarie. Schoonakker betrok een dienstwoning in het gemeentehuis, die hij voor 100 gulden huurde. In 1909 huwde hij de Nijmeegse Maria Bom. Bij de geboorte van het achtste kind verloor zijn vrouw het licht uit de ogen. Geen enkele oogarts kon haar helpen. Na een ziekbed van enkele maanden overleed zij, 41 jaar oud. In de 32-jarige Maria Eerden vond Schoonakker na enkele maanden een nieuwe levenspartner. Ook zij zou hem acht kinderen schenken. Het veldwachtersalaris waarmee Schoonakker dit grote gezin moest voeden, was bepaald geen vetpot. Jarenlang moesten de eindjes aan elkaar worden geknoopt. Zeker tijdens de Eerste Wereldoorlog, toen de prijzen van eerste levensbehoeften\n\n\n\n\n\nsterk stegen, was dit geen sinecure. Hoewel Schoonakker zijn werk uitstekend deed, voelde de gemeenteraad er niet voor zijn salaris te verhogen. Pas na veel discussie besloot de raad in 1919 hem \ufb01nancieel tegemoet te komen. Veldwachter Schoonakker was eigenlijk een duizendpoot. Tot zijn takenpakket behoorde onder meer het opsporen en voorkomen van strafbare feiten, bescherming van openbare eigendommen, handhaving van orde en rust, toezicht op herbergen, kroegen en tapperijen en het regelend optreden bij kermissen en feesten. Bij brand moest de veldwachter ook in actie komen. Daarnaast had hij administratieve taken op de gemeentesecretarie, onder meer als ambtenaar van de burgerlijke stand. Een veldwachter stond in een directe gezagsrelatie tot de burgemeester, die volgens de Gemeentewet van 1851 plaatselijk verantwoordelijk was voor de openbare orde en veiligheid. Benoeming en ontslag gebeurden door de Commissaris van de Koningin. Om tot veldwachter te worden benoemd, moest een kandidaat de Nederlandse nationaliteit hebben, tenminste 25 jaar oud zijn, van onberispelijk gedrag zijn, kunnen lezen en schrijven en beschikken over een goede lichamelijke gezondheid. Wie kon bogen op een flink postuur had natuurlijk een streepje voor. Kleinere gemeenten, zoals Millingen, moesten het veelal doen met \u00e9\u00e9n politieman, in grotere gemeenten waren behalve gemeente- ook rijksveldwachters gestationeerd. De gemeenteveldwachter had alleen binnen zijn gemeente opsporingsbevoegdheid. Het plaatselijk bestuur zorgde voor een uniform \u2013 vandaar dat veldwachters zeer uiteenlopende tenues droegen, soms niet meer dan een goedkoop donker pak met wat glimmende knopen en een pet of helm. De wapens van de veldwachter, een sabel met koppel, een hartsvanger en een pistool, kwamen voor rekening van de provincie. De veldwachter moest binnen de bebouwde kom van de gemeente wonen en dienst doen; alleen met toestemming van de burgemeester mocht hij de gemeentegrenzen overschrijden. Buitenshuis droeg hij altijd zijn uniform, zelfs als hij bijvoorbeeld aan het tuinieren was. De beloning van een veldwachter was karig, zijn huisvesting daardoor veelal ook sober. Doordat nog vrijwel geen onderzoek is gedaan naar het leven en werken van individuele veldwachters, is het moeilijk parallellen te trekken tussen deze wetsdienaars. Zeker is dat voor een veldwachter als Hendrik Schoonakker het werken in een dorp aan de rivier en aan de grens met Duitsland een aantal bijzondere taken met zich bracht, zoals het identi\ufb01ceren van aangespoelde drenkelingen, het optreden tegen smokkelaars \n\n\n\nen palingdieven en het regelen van paspoorten. Zijn hulpvaardigheid en mededogen met mensen die in nood verkeerden, brachten Schoonakker soms in de problemen. Zo besloot hij eigenmachtig en in strijd met de voorschriften het paspoort te verlengen van een schippersvrouw, die zonder geldige pas haar man niet kon vergezellen. De zaak kwam aan het licht en Schoonakker kreeg een offici\u00eble berisping van de Commissaris van de Koningin. Herhaaldelijk werd Schoonakker geconfronteerd met de armoede in de grensstreek. Kinderen die illegaal de grens waren overgestoken, klopten bij hem aan en werden dan door zijn vrouw voorzien van kleren en eten. De veldwachter zelf pakte op zo\u2019n moment de \ufb01ets en maakte dat hij weg kwam, zodat ze hem niets konden maken. Met burgemeester A.J. Eijckelhof, een uit Den Haag afkomstige \u2018heer van stand\u2019 die in 1932 werd benoemd in Millingen, kon Schoonakker niet goed overweg. Overtredingen deed de veldwachter vaak met een reprimande af, maar Eijckelhof eiste dat er vaker procesverbaal zou worden opgemaakt. Zo wilde de burgemeester bijvoorbeeld dat de veldwachter optrad tegen vrouwen die tijdens de kermis in het openbaar met elkaar dansten. Waarop Schoonakker zijn superieur er \ufb01jntjes op wees dat nergens in de wet stond dat personen van gelijk geslacht niet met elkaar de dansvloer op mochten. Een dergelijke houding zette natuurlijk kwaad bloed. In mei 1935 kreeg Schoonakker van de burgemeester zelfs een of\ufb01ci\u00eble berisping, omdat hij zich \u201czeer ernstig te zijnen aanzien heeft misdragen, door het aannemen eener ongehoorzame en brutale houding\u201d. Daarmee handelde de veldwachter volgens de burgemeester in strijd met artikel 7 van de instructie voor gemeenteveldwachters in Gelderland, luidende: \u201cDe veldwachters gedragen zich eerbiedig, bescheiden en gehoorzaam jegens de over hen gestelde machten.\u201d Ook de geestelijkheid kon niet op een onderdanige houding van Hendrik Schoonakker rekenen, getuige een voorval met de Millingse pastoor Martinus Graat. Deze incasseerde naar katholiek gebruik regelmatig bedragen van gelovigen voor het opdragen van missen voor overleden parochianen. Schoonakker sprak de zielenherder daarop een keer aan met de woorden: \u201cWeet u waar het vagevuur is, meneer pastoor?\u201d \u201cNou, veldwachter?\u201d \u201cEen halve meter boven de grond, in de zak van de pastoor\u201d, was het antwoord. Per 1 januari 1937 kreeg Hendrik Schoonakker op zijn verzoek eervol ontslag. Hij was toen 55 jaar oud en had daarmee als veldwachter de pensioengerechtigde leeftijd bereikt. Schoonakker keerde terug naar zijn geboorteplaats Rotterdam. In het voorjaar van 1943 werd zijn huis door een bombardement totaal vernield, maar het gezin bleef wonder boven wonder ongedeerd. In de oorlogswinter van \u201944-\u201945 raakte hij zijn baantje als controleur bij een kolen\ufb01rma kwijt. Bittere armoede was het gevolg. Na de oorlog zou Schoonakker nog jarenlang werkzaam zijn als nachtportier bij een rederij aan de Maashaven. Velen wisten de oudveldwachter met zijn grote wetskennis daar te vinden voor een gratis juridisch advies. Trots was hij op de koninklijke onderscheiding die hem in 1933 bij zijn 25jarige dienstverband in Millingen was uitgereikt. Schoonakker overleed in 1964, op 83-jarige leeftijd.", "Gerard Kam": "Gerard Kam geniet vooral bekendheid als stichter van het Rijksmuseum G.M. Kam in Nijmegen. Daarin bracht hij in 1922 de archeologische verzameling onder, die hij vanaf 1900 had opgebouwd. De laatste 22 jaar van zijn leven heeft hij voor een belangrijk deel gewijd aan de zorg voor deze collectie. Daarv\u00f3\u00f3r was hij werkzaam in de Rotterdamse scheepsbouw en staalhandel en was hij actief in de Rotterdamse gemeenteraad. Na zijn gymnasium-opleiding in Dordrecht kwam Gerard Kam omstreeks 1855 in dienst bij de scheepswerf van de gebroeders Smit in Slikkerveer. Nadat hij eerder al voor zijn werkgever staal had ingekocht in Engeland, besloot hij in 1869 met twee jongere broers een eigen onderneming op te richten in Rotterdam: de ijzer- en staalhandel Gebroeders Kam. Hij woonde toen al enige tijd in Delfshaven, waar zijn vader ruim 30 jaar gemeenteraadslid en wethouder is geweest. Als ondernemer had Kam veel oog voor de economische groeimogelijkheden van Rotterdam en de Rotterdamse haven. Hij was daarom een overtuigd voorstander van een vereniging van de gemeente Delfshaven met Rotterdam en publiceerde hierover in 1884 en 1885 twee brochures. Toen zijn doel in 1886 werd verwezenlijkt, werd hij lid van de nieuwe Rotterdamse gemeenteraad. In die functie ijverde hij van 1886 tot 1897 voor een verdere uitbreiding van de haven. In 1897 trok Gerard Kam zich terug uit het zakenleven en uit de gemeentepolitiek. Hij was in 1889 voor de tweede keer getrouwd, nadat zijn eerste huwelijk een jaar tevoren in een scheiding was ge\u00ebindigd. Vanwege ziekte van zijn tweede vrouw besloot hij Rotterdam te verlaten en zich in Nijmegen te vestigen, waar hij een villa met koetshuis betrok aan de zuidzijde van de Berg en Dalseweg. De terreinen aan de noordkant, direct tegenover zijn villa, waren toen nog grotendeels onbebouwd en vormden een ware archeologische schatkamer. Hier lagen twee Romeinse begraafplaatsen met enkele duizenden graven uit de 1ste en 4de eeuw. Toen dit gebied vanaf het eind van de 19de eeuw in snel tempo werd bebouwd, kwamen voortdurend potten, glaswerk, sieraden en andere voorwerpen tevoorschijn, die aan de doden waren meegegeven in het graf. De bouwvakkers maakten de vondsten meestal meteen te gelde door ze te verkopen aan handelaren en verzamelaars. Nadat Gerard Kam in 1900 voor het eerst vier potten had gekocht, werd hij al snel hun belangrijkste klant en groeide het verzamelen van oudheden uit tot zijn voornaamste passie. Hij kocht niet alleen van handelaren of rechtstreeks van de arbeiders, hij liet ook terreinen uitgraven die hij voor dat doel pachtte of aankocht. In enkele jaren tijd bracht hij een grote collectie bijeen, voornamelijk van Romeinse grafvondsten. Daarnaast verzamelde hij voorwerpen uit de prehistorie en uit latere tijd, waaronder laat- en postmiddeleeuws aardewerk uit het Rijnland. In 1903 liet Kam de zolder van het koetshuis achter zijn villa verbouwen tot expositieruimte, waar hij zijn collectie uitstalde op schappen langs de muren en in vitrines. Vanaf dat moment trad hij ook met zijn \u2018museum\u2019 naar buiten en liet hij er bezoekers toe. In 1904 nam hij bovendien het besluit de verzameling na zijn dood aan het rijk te vermaken en op 4 februari 1905 tekende hij daartoe een schenkingsakte. Op dat moment zag hij voor zijn collectie twee mogelijke, toekomstige bestemmingen: opname als rijksbezit in het Rijksmuseum van Oudheden in Leiden of als bruikleen van het rijk in een nieuw te bouwen gemeentemuseum in Nijmegen. Terwijl hij in de jaren daarna in zijn koetshuis het \u2018Museum Kam\u2019 bleef exploiteren en uitbreiden, ontwikkelde hij langzaam andere idee\u00ebn over de toekomst van de verzameling en begon hij te overwegen zelf een nieuw museum te stichten. Hij raakte er steeds meer van overtuigd dat de collectie in Nijmegen moest blijven en wilde er bovendien voor zorgen dat ze ook na zijn dood in volle omvang en als \u00e9\u00e9n geheel zou worden getoond, zoals in het koetshuis gebeurde. De plannen kregen pas na de Eerste Wereldoorlog\n\n\n\n\n\nde\ufb01nitief gestalte. Op 25 juni 1919 ondertekende hij een nieuwe schenkingsakte. M\u00e9t de verzameling, inmiddels uitgegroeid tot ongeveer 15.000 voorwerpen, schonk hij aan het rijk nu ook een museum, dat hij op eigen kosten en niet ver van zijn villa liet bouwen naar een ontwerp van de Nijmeegse architect Oscar Leeuw. Op 17 mei 1922 werd het Rijksmuseum G.M. Kam geopend. De stichter overleed nog aan het eind van datzelfde jaar. Om zich in de achtergronden van zijn collectie te verdiepen maakte Gerard Kam diverse studiereizen en bezocht hij een groot aantal musea in Nederland, Duitsland en Zwitserland. In 1908 en 1911 reisde hij naar Itali\u00eb om er de antieke overblijfselen en grote musea van Rome, Napels en Pompeii te bezichtigen. Vanaf 1904 sloot hij zich aan bij een lange reeks historische en oudheidkundige verenigingen in Nederland en Duitsland. In 1906 werd hij lid van de Commissie ter verzekering eener goede bewaring van Gedenkstukken van Geschiedenis en Kunst te Nijmegen, die het gemeentemuseum beheerde. Hij kwam bovendien al snel in contact met vooraanstaande geleerden in binnen- en buitenland, vooral nadat in wetenschappelijke publicaties was gewezen op de omvang en betekenis van zijn verzameling. Toch lijkt hij nauwelijks een eigen deskundigheid te hebben ontwikkeld en heeft hij maar twee korte artikelen gepubliceerd over voorwerpen uit zijn collectie. De registratie ervan liet hij over aan anderen en bij zijn overlijden waren aanzienlijke onderdelen van de verzameling niet of slechts heel gebrekkig gedocumenteerd. Zelf heeft hij vrijwel geen aantekeningen nagelaten. De betekenis van Gerard Kam als verzamelaar is tweeledig. In de eerste plaats heeft hij zich hoofdzakelijk toegelegd op de archeologie van Nijmegen en omstreken en zo een samenhangende collectie voorwerpen bijeengebracht met een hoge informatiewaarde. Door de opening van een particulier museum in zijn koetshuis en later door de stichting van het Rijksmuseum G.M. Kam heeft hij bovendien de archeologie in Nijmegen een heel eigen gezicht gegeven en nadrukkelijk aandacht gevraagd voor met name de Romeinse oudheden van zijn woonplaats. Het Museum Kam raakte bij granaatbeschietingen in 1944 zwaar beschadigd en bleef tot 1951 gesloten. In 1987 werd het door het rijk overgedragen aan de provincie Gelderland en in 1998 ging het met het Nijmeegs Museum Commanderie van Sint-Jan op in een nieuwe organisatie: Museum Het Valkhof, kunst en archeologie. Op 19 april van dat jaar sloot het Museum \n\n\n\nKam de deuren voor het publiek. De collectie wordt vanaf 14 september 1999 getoond in Museum Het Valkhof. Het oude museumgebouw kreeg een nieuwe functie als Gelders Archeologisch Centrum G.M. Kam.", "Cornelis Herman baron van Rhemen van Rhemenshuizen": "Cornelis Herman van Rhemen van Rhemenshuizen was voorbestemd tot een bestuurlijke carri\u00e8re. Hij werd daartoe op 27 augustus 1831 ingeschreven aan de juridische faculteit te Leiden. Al op 7 december 1833 behaalde hij de meestertitel op de dissertatie Quibus pacta mercatoria impugnantur . Evenals andere jongemannen van zijn stand gaf hij zich op als vrijwilliger in het leger van kroonprins Willem, de latere koning Willem II, dat een laatste poging ondernam de in opstand gekomen Belgen (1830-1839) tot de orde te roepen. Deze militaire onderneming, bekend geworden als de Tiendaagse Veldtocht, slaagde niet, maar leverde Cornelis Herman de erkentelijkheid op van Willem I en de benoeming tot ridder van de Militaire Willemsorde. De koning zocht Cornelis Herman in 1837 aan om de functie van kamerheer in buitengewone dienst te komen vervullen. Deze functie heeft hij tot zijn dood bekleed. Op 1 december van hetzelfde jaar werd hij tot burgemeester van Apeldoorn benoemd. Zijn burgemeesterschap verliep bepaald niet vlekkeloos. Al direct bij zijn aantreden verlangde hij van gemeenteraad en burgerij een striktere naleving van de verschillende gemeentelijke verordeningen. Dit resulteerde in een forse toename van het aantal geconstateerde overtredingen en daarover uitgesproken vonnissen: van 24 in 1836 tot 84 in 1841. Een con\ufb02ict in 1839 met zijn assessoren en de gemeenteraad over de opvolging van de dat jaar overleden assessor G. Palm \u2013 Van Rhemen wilde de kamerheer van Het Loo J.D. graaf van Rechteren in diens plaats \u2013 had tot gevolg dat hij nog amper wenste te vergaderen met de verschillende gemeentelijke colleges. Toch was dit wel nodig, omdat juist in deze jaren voor Apeldoorn belangrijke ontwikkelingen gaande waren. In de eerste plaats was dat een tweetal affaires uit de tijd van Van Rhemens voorganger mr. R.W. baron van Lynden (1832-1837). Al vanaf 1834 heersten er namelijk ook onder het Apeldoorns hervormd kerkvolk religieuze en sociaal getinte spanningen, die eind november 1835 resulteerden in een kerkscheuring (de Afscheiding). En kort voor zijn aantreden had het gemeentebestuur zich in een project \u2018grindweg op Hattem\u2019 gestoken, waarvan de kosten zodanig de pan uit rezen, dat ze welhaast onbeheersbaar schenen. De provinciale en de landelijke overheid moesten herhaaldelijk ingrijpen om erger te voorkomen. In de tweede plaats had het gemeentebestuur er genoeg van te vergaderen in herberg \u2018Het Hert\u2019 en verlangde naar een eigen vergaderruimte. Twee factoren bespoedigden de beslissing een nieuw raadhuis te bouwen. Landelijk werd het rechterlijk apparaat omgevormd (1839), wat voor Apeldoorn betekende dat er een kantongerecht diende te komen. Een nieuw te bouwen raadhuis zou onderdak kunnen bieden aan bestuur en justitie, en aan een gevangenis in het souterrain. Tezelfdertijd maakte koning Willem I het uit eigen middelen mogelijk de oude hervormde kerk af te breken en een nieuwe te bouwen meer richting paleis Het Loo. Van Rhemen wilde het nieuwe raadhuis naast de nieuwe kerk realiseren. Opnieuw kwam hij in aanvaring met de Apeldoornse burgerij en gemeenteraad, \n\n\n\n\n\ndie de in economisch opzicht belangrijke oude dorpskern wilden handhaven. Even probeerde Van Rhemen, via een geheim akkoord met districtscommissaris J.A.J. baron Sloet tot Olthuis, de bouw alvast op hun favoriete plek te starten om daarmee Apeldoorn voor een fait \u00e0 complis te stellen. Hiervan werd na een pittige raadsvergadering uiteindelijk afgezien. Al op 1 juni 1839 was Van Rhemen opgenomen in het provinciale bestuur van Gelderland. Na grondig onderzoek naar zijn \ufb01nanci\u00eble positie en de vaststelling dat hij voldoende grond bezat, werd hij tot de Ridderschap toegelaten. Dit Gelderse bestuursorgaan vormde tezamen met de Landelijke stand en de Steden de Provinciale Staten van Gelderland. Iedere \u2018stand\u2019 had voor \u00e9\u00e9nderde deel stembevoegdheid. Om het Koninkrijk der Nederlanden in de na-Napoleontische tijd een geschikt bestuur te geven, was deels teruggegrepen op de tijd van de Republiek (de Ridderschap), terwijl daarnaast zinvol geachte bestuurlijke elementen uit de Bataafs-Franse tijd werden gehandhaafd, zoals meer uniformiteit en centralisme. Van Rhemen vergaderde minstens eenmaal per jaar met de 29 andere Ridderschapsleden over zaken als permissie aan buitenstaanders om een zaak te mogen toelichten, kantonrechterlijke bevelschriften (zogeheten minuten) en \ufb01nanci\u00eble kwesties, zoals het al of niet geoorloofd inschrijven op het Nationaal Grootboek. Door de gebeurtenissen in het voorjaar van 1848 \u2013 in verscheidene Europese steden braken opstanden uit tegen het wettig gezag \u2013 ging in Nederland de tot dan toe behoudende koning Willem II politiek om. Hij verzocht de liberale minderheid uit te zoeken hoe Nederland bestuurbaarder kon worden gemaakt. Dit resulteerde in de door J.R. Thorbecke geredigeerde Grondwet van 1848. Verschillende archa\u00efsche bestuursvormen zouden geen lang leven meer beschoren zijn. De leden van de Gelderse Ridderschap trokken op 2 juni dat jaar dezelfde conclusie. Ze spraken van:\n\n\u201cin aanmerking nemende dat de staatkundige gebeurtenissen der laatste verloopene maanden met genoegzame waarschijnlijkheid kunnen doen vooruitzien, dat de vertegenwoordiging bij stande weldra door andere inrigtingen zal worden vervangen \u2026\u201d\n\nHet zou nog tot de invoering van de Provinciale Wet (1850) duren voordat het Ridderschapscollege werd opgedoekt. Omdat Van Rhemen door zijn collega\u2019s was aangewezen tot lid van de Gelderse Gedeputeerde Staten (juli 1842) gaf hij het burgemeesterschap van Apeldoorn op. Hij hield zich in dit college in hoofdzaak bezig met onderwijs, armenzorg, politie, wegen en waterleidingen en zandverstuivingen. Voortaan ging hij over het wel of niet verlenen van grati\ufb01caties aan (hulp)onderwijzers, wegen- en bruggensubsidies en het bestuderen van voorstellen tot wijziging van bijvoorbeeld gemeentelijke brand- of strafverordeningen. Meer dan eens wees Van Rhemen ingediende voorstellen af, maar het Statenlid voorzag ze wel van in zijn ogen nuttige op- en aanmerkingen. Omdat zijn zwager W.A. baron Schimmelpenninck van der Oye op 22 september 1847 gouverneur van Gelderland, en daarmee bovendien lid en voorzitter van de Gelderse Staten was geworden, kon Van Rhemen bij de eerstvolgende herverkiezing niet worden herbenoemd, omdat de nieuwe Provinciale Wet (1850) dat verbood. Zijn Statencollega\u2019s wezen hem op 28 september 1850 aan tot Eerste Kamerlid. Hij vervulde deze functie tot zijn overlijden. Als Kamerlid kon hij, gelet op zijn stemgedrag, gerekend worden tot de conservatieve vleugel. Zo hoopte de koning, via zijn Gelderse vrienden, waaronder Van Rhemen, op de verwerping door de Eerste Kamer van de Wet op de Raad van State (1862). Deze wet voorzag in meer ministeri\u00eble zeggenschap, ten koste van \u2019s konings invloed. De opzet mislukte, evenals de poging\n\n\n\nom de afschaf\ufb01ng van het Dagbladzegel (1869) in de Eerste Kamer te voorkomen. Dit Dagbladzegel beperkte tot dan de persvrijheid, onder meer omdat kranten, die boven een bepaald formaat uitkwamen, zwaar werden belast. Van Rhemen c.s. vreesden dat ophef\ufb01ng ervan tot ontwrichting van de Nederlandse samenleving zou leiden. Welbespraakt als hij was, trok hij tevergeefs van leer tegen de afschaf\ufb01ng ervan. In 1870 stemde hij tegen de afschaf\ufb01ng van de doodstraf. Zelf rekende Van Rhemen zich in deze jaren tot de liberalen; tijdgenoten dachten hier anders over. In dezelfde tijd was Van Rhemen eveneens hoofdbestuurslid van Nederlandsch Mettray te Eefde onder Zutphen. Dit jongensopvoedingssinstituut was in 1851 opgericht door de \ufb01lantroop Willem Hendrik Suringar (1790-1872). Als lid van de Maatschappij tot Nut van\u2019t Algemeen had deze na zijn bezoek aan de Franse landbouwkolonie Mettray een vurig pleidooi gehouden voor het oprichten van een Nederlands equivalent. Van Rhemen en de overige hoofdbestuursleden kwamen eenmaal per jaar in de zomermaanden bijeen om de boekhouding, de tucht, de discipline en de moraliteit te controleren en zonodig op peil te houden. In Brummen richtte hij in 1853 samen met ds. J. Wildschut en R.A.J. baron van Ittersum een plaatselijke Nederlandsch Mettray-afdeling op. In laatstgenoemde plaats is Van Rhemen nog eenmaal burgemeester geweest, van 28 september 1852 tot 8 juni 1867. Om gezondheidsredenen nam hij in 1867 ontslag om de gemeente vervolgens te \u2018dienen\u2019 als wethouder (1867-1879) en raadslid (1852-1880). Als burgemeester trof hij een gekozen gemeenteraad (Gemeentewet 1851) en een dagelijks bestuur aan dat vergaderde in het logement \u2018Het oude Kromhout\u2019. Ditmaal zette hij in op het huren van een etablissement, het zogenaamde soci\u00ebteitsgebouw. Als wethouder wist hij in 1878 gedaan te krijgen dat Huis de Beelhorst door de gemeente werd aangekocht; vanaf 1880 had Brummen zijn eerste echte gemeentehuis. Tijdens zijn burgemeester- en wethouderschap evolueerde Brummen van een uitgesproken landbouwdorp met enige papiernijverheid tot een woonoord voor de meer gegoede stand. De industri\u00eble bedrijvigheid werd meer en meer naar de rand van de gemeente gedirigeerd (Eerbeek-Hall). Naast genoemde papiernijverheid, die haar producten verzond naar Nederlands-Indi\u00eb, nam de langs de IJssel gevestigde baksteenindustrie in deze jaren in betekenis toe. Evenals andere gemeenten werd Brummen \ufb01nancieel getroffen door de gevolgen van de Armenwet van Van Reenen (1854). Deze wet bepaalde dat de verzorging en verpleging van ingezetenen die zich elders hadden gevestigd, voor rekening kwamen van de geboorteplaats. Van Rhemen pleegde hierover in januari 1855 spoedoverleg met zijn raad, de plaatselijke predikant en diens diaconie. Aanvankelijk wilde het burgerlijk bestuur erop aansturen dat alle armen door de diaconie zouden worden onderhouden. Voorganger Wildschut wees erop dat de geldmiddelen van de diaconie gevormd werden door vrijwillige giften en vermoedde een aanzuigende werking als de zaak aldus zou worden besloten. Afgesproken werd dat de diaconie\u00ebn de eerste twee jaar van onderhoud voor hun rekening zouden nemen; de burgerlijke gemeente zou deze indien nodig na twee jaar voortzetten. Ook drong Van Rhemen erop aan dat gebruikers van diaconie- of gemeentegelden voortaan alcoholvrij door het leven zouden gaan en kermissen hadden te mijden. In deze jaren werden grote delen van Nederland ontsloten door de aanleg van spoorwegen en kanalen. Brummen kreeg zijn station aan de spoorlijn ArnhemZutphen (1865), en hoopte op een gunstige aanlegroute van het Apeldoorns-Dierens kanaal. Toen dit niet gebeurde en het project \ufb01nanci\u00eble problemen ontmoette, omdat er te weinig water in het kanaal stond \u2013 er moesten extra sprengen worden gegraven om voldoende watertoevoer te garanderen \u2013 weigerde Van Rhemen een verzoek van Gedeputeerde Staten te honoreren om in de kosten bij te dragen: het kanaal had zijn gemeente geen enkel voordeel opgeleverd. Als burgemeester en als wethouder maakte Van Rhemen zich sterk voor arme en jonge kinderen. Hij stond erop dat noodzakelijke kinderinentingen gratis werden verstrekt, er \u2019s winters extra voedseluitdelingen kwamen voor de minder draagkrachtigen, dat kosteloos onderwijs aan de allerarmsten werd gegeven en tijdens epidemische kinderziekten uitvoeriger hygi\u00ebnische maatregelen werden genomen om dreigende kindersterfte te verminderen. De laatste jaren van zijn leven hinderde hem zijn kwakkelende gezondheid steeds meer. Het viel hem moeilijk de verschillende openbare functies nog adequaat te blijven vervullen. Zwaar getroffen werd hij op 22 augustus 1878 door het plotse verlies van zijn vrouw en enkele kleinkinderen. In de buurt van de woning van het echtpaar van Rhemen, huize De Rees, werden ze op een spoorwegovergang overreden. Cornelis Herman baron van Rhemen van Rhemenshuizen is deze slag niet meer te boven gekomen. Hij stierf op 11 februari 1880.", "Theo Eikmans alias Graodus fan Nimwegen": "De ouders van Theo Eikmans stichtten een groot gezin: vijf meisjes en drie jongens. Na Annie en Jan was Theo het derde kind, waarna Harrie, Dinie, Marie, Lientje en Marcellina nog zouden volgen. Theo\u2019s vader was een paardenslager uit het Nijmeegse Willemskwartier, waar zoon Theo nogal wat kattenkwaad uithaalde. Hij ging school op de Groenestraat, maar was ook regelmatig te vinden bij zijn oma op de Hessenberg, vlak bij de Sint-Steven, waarover hij jaren later zou praten en zingen. Voetballen deed hij ook: hij schopte het tot jeugdspeler bij Quick en NEC. Zijn vader zag in Theo meer sportieve talenten dan hij in werkelijkheid had.", "Dani\u00ebl Martinus Maaldrink": "Maaldrink groeide op als predikantszoon in Geesteren, maar verliet al spoedig zijn geboortedorp om lager onderwijs te volgen in Deventer, waar hij vervolgens ook de Latijnse school bezocht. In 1869 schreef hij zich te Leiden in als student in de letteren, een studie die hij spoedig opgaf en inruilde voor een opleiding in de theologie aan de Groningse academie. Daar werd hij medewerker aan de Groninger studentenalmanak ; in 1876 publiceerde hij \u2018Dahu. Een Keltische sage. Dichtstuk in drie zangen\u2019. Zijn bijdragen aan studentenalmanakken, het Leidsch Dagblad en de Provinciale Groninger Courant ondertekende hij soms met zijn schrijversnaam Aleipie. Voorts leverde hij bijdragen aan het liberale, anticlericale blad De Volksvriend. Weekblad van Roermond (vanaf 1877), waarin zijn afkeer van de jezu\u00efeten en het rooms-katholieke geloof opvallen. Na zijn studie werd hij beroepen als hervormd predikant in Kwadijk (bij Purmerend), waar hij op 28 april 1878 werd bevestigd. Enkele weken eerder was hij in het huwelijk getreden met Hester Maria Coldeweij. In 1881 volgde een beroeping te Haastrecht, waar hij nog datzelfde jaar door tbc werd geveld en zijn ambt moest opgeven. Sedertdien was hij ziekelijk. Hij ging met zijn vrouw bij zijn schoonouders inwonen, te Wilp en in Twello. Hij begon dorpsnovellen te schrijven waarin zijn jeugdherinneringen aan De Graafschap verwerkt waren. De stukken verschenen als feuilleton in de Deventer Courant en in Eigen Haard en werden nadien gebundeld in Uit de Graafschap.Schetsen uit het Geldersche dorpsleven (Deventer 1887). Later volgde nog een tweede bundel dorpsnovellen: Kwik-me-dit, kwik-me\u2013dat! Schetsen uit het Geldersche dorpsleven (Amsterdam 1889). Deze novellen, maar ook zijn toneelstukken, waren geliefd bij provinciale letterlievende gezelschappen en toneelgezelschappen. Van zijn toneelstukken, die ook in het westen werden opgevoerd, kunnen genoemd worden: Herodes. Historisch drama in vier bedrijven met een voor- en naspel (\u2019s-Gravenhage 1885) en Jan Masseur. Tooneelspel in vijf bedrijven (Amsterdam 1887), een stuk dat negentien maal door het Nederlandsch Tooneel opgevoerd en zeventien maal door de Vereenigde Rotterdamsche Tooneelisten, in verschillende plaatsen. Ook zijn Cleopatra , in 1891 opgevoerd en als boek gepubliceerd, had succes. Steeds meer door ziekte in zijn mogelijkheden beperkt, stierf hij op 29 augustus 1891, op 40-jarige leeftijd.", "Berendina van Rensinck": "Over de jonge jaren van Berendina van Rensinck is hoegenaamd niets bekend. In 1738 trouwde zij op 34jarige leeftijd als \u2018jonge dochter\u2019 met de Bennekomse predikant Henricus Hoffman, die weduwnaar was van Gerhardina Marckelhoff. Berendina van Rensinck was dichteres. En als zodanig moet zij al voor haar huwelijk bekend zijn geweest. In 1750 ondertekent zij bijvoorbeeld nog een gedicht met: \u201cBerendina van Rensink, Nu Hoffman.\u201d Kennelijk was deze toevoeging nodig en kon zij niet ondertekenen met alleen Hoffman. Van der Aa ( Biographisch Woordenboek der Nederlanden ) deelt over haar gedichten mee: \u201cMen vindt hare po\u00ebzy v\u00f3\u00f3r de werken harer tijdgenooten\u201d. Thans zijn van haar nog maar enkele gedichten bekend. Een daarvan is inderdaad een gedicht dat een inleiding vormt op gedichten van een tijdgenoot. Het is het gedicht Aan de welgebore jonkvrouw, Anna Lucretia van Zon; op de uitgave der digtwerken hares zusters Sara Maria van Zon . De dichtbundel Verzameling van stichtelijke gedichten van Sara Maria van Zon verscheen in 1756. Sara Maria van Zon (\u2020 eind 1755/begin\n\n\n\n1756) was een Utrechtse dichteres van stichtelijke liederen. Zij had een zwakke gezondheid. De Verzameling werd kennelijk na haar overlijden in opdracht van haar zuster uitgegeven. Twee andere gedichten van Berendina van Rensinck hebben te maken met de stadhouderlijke familie. Het eerste, uit 1747, markeert het einde van het Tweede Stadhouderloze Tijdperk: Op de aanstelling, van zyne vorstelyke en doorluchtige hoogheid den heere Willem Karel Henrik Friso, prinse van Oranje en Nassau [...] tot stadhouder, admiraal en kapitein generaal, der Zeven Verenigde Nederlanden . Het werd als pam\ufb02et uitgegeven. Drie jaar later, in 1750, werd \u2013 eveneens als pam\ufb02et \u2013 uitgegeven een Zegenwensch op den tweden verjaardag van zyne hoogvorstelyke doorluchtigheid, Willem den Vyfden, Prince van Oranje en Nassau, Grave van Buren, enz. enz. enz. onzen zeer gewenschten geboren erfprinse. Den VIIIden van Lentemaand MDCCL . Om een idee te geven van deze gedichten volgen hier uit het laatste gedicht \u2013 dat aanwezig is bij het Museum Meermanno-Westreenianum te Den Haag \u2013 van de zes coupletten het eerste en laatste:\n\n\u201cEen ander stook nu vreugdevuuren, Terwyl de Oranjespruit verjaart; Ik dank Hem die den Graaf van Buuren Tot heden gunstig heeft gespaard. God, wensch ik, zal met heil besproejen Den Stam en Vruchten die vast groejen. Lang moet de Oranjestam zo bloeien, Met blad en vruchten, fris en schoon, En in gewenschte Telgen groeien! Geen onwe\u00ear treffe ooit zyne kroon! Die blyve gaaf en ongeschonden, Tot dat geen tyd meer word gevonden!\u201d\n\nIn 1759 werd Berendina van Rensinck getroffen door de slag van het overlijden van haar man. Hierover bericht de Boekzaal der Geleerde Waerelt van maart 1759 als volgt: \u201cop den 25 Maart 1759 naar een Slaap ziekte van weinige Uuren, verzeld met beroerte in den ouderdom van omtrent 60 Jaar overleden, den Wel Eerwaarden Heere Henricus Hoffman, hebbende hier [Bennekom] Eenentwintig Jaar, en byna agt Maanden met veel Yver, en niet zonder des Heeren Zegen, alle deelen der H. Bedieninge dezer gemeente vervuld. Zijn Wel Eerwaarde laat een Weduwe met vier Kinderen en een Voordochter uit zijn eerste Huwelyk na\u201d. Berendina vindt in dit overlijden opnieuw aanleiding tot het schrijven van een gedicht. De Boekzaal vervolgt dan ook met: \u201cDes zelfs Weduwe heeft, dit volgende Grafschrift in die treurige omstandigheden ontworpen: \n\n\n\nGRAFSCHRIFT op mynen Dierbaren Echtgenoot, den Wel Eerw. Heer HENRICUS HOFFMAN Hier rust myn Echtgenoot, of liefst zyn overschot; Hoe wordt myn ziel vertroost door Hem omhoog te aanschouwen! Zyn heel opregten geest en werk was trou voor God: Die Hem niet vrugt\u2019loos deed als op een steengrond bouwen. Gereinigt door \u2019t geloof, bezield van \u2018s Heilands min, Vloog Hy met alle spoed ten Starren Hemel in. Berendina van Rensinck Wed. Hoffman\u201d \n\nDit wel heel persoonlijke grafschrift is tevens het laatste gedicht dat van Berendina bekend is. Van de Bennekomse kerk ontving zij nog iets meer dan een jaar inkomsten (iets meer dan 148 gulden) uit de pastoriegoederen. Vanaf 1762 werd dit vervangen door een jaarlijkse bijdrage uit een \u2018weduwenbeurs\u2019. Deze was in 1748 door haar echtgenoot met 28 andere predikanten uit de classis opgericht als \u2018pensioenvoorziening\u2019 voor predikantsweduwen en \u2018onmondige\u2019 wezen. De inkomsten van de \u2018beurs\u2019 bestonden uit bijdragen van leden en uit opbrengsten uit effecten en obligaties. \u2018Juffrou Hofman\u2019 ontving er \u2013 net als de andere weduwen \u2013 een variabel bedrag uit, dat ten hoogste 90 en ten laagste 83 gulden per jaar bedroeg. Berendina overleed, 76 jaar oud, op 24 mei 1780 te Tiel, waar haar zoon Henricus op dat moment predikant was. Deze was, net als Berendina, fel Oranjegezind. \n\n\n\nHet zou hem gedurende de Franse Tijd in moeilijkheden brengen. Het is niet uitgesloten, dat Berendina in de laatste jaren van haar leven bij haar zoon in Tiel woonde. Op 29 mei 1780 werd ze te Bennekom begraven. In 1781 volgde nog eenmaal een uitkering uit de Weduwenbeurs. Het levert de laatste vermelding van Berendina van Rensinck in de archieven op: \u201cUitgegeven aan de Erfgenaamen van de Wed. Hofman het vierendeel jaars waar in Haar Ed. gestorven is op den 24 Mey 1780 [\u0192] 22-10-0\u201d.", "Johannes Antonius Tenten": "Johannes Antonius Tenten kwam op zaterdag 19 april 1884 ter wereld in een kleine, thans nog bestaande boerderij aan de Aaltenseweg te Lichtenvoorde. Hij was het zevende kind van Johannes Tenten en Berendina Boschker. Van die zeven overleden er twee in hun eerste levensjaar, terwijl een dochter op achttienjarige leeftijd overleed. Het boerenbedrijf van Johannes Tenten leverde te weinig op om in de kosten voor levensonderhoud te voorzien. Als expediteur verdiende hij met paard en wagen een centje bij. Het is dan ook niet zo verwonderlijk dat zijn drie zoons een ander middel van bestaan zochten: de oudste zoon, Gradus Antonius (Toon), werd schoenmaker; de middelste, Gradus Johannes (Gerrit), werd, na enige tijd in een fabriek gewerkt te hebben, kruidenier; de jongste, Jan, leerde na de lagere school doorlopen te hebben het vak van timmerman. Op vrijdag 5 juni 1909 trad Jan Tenten in het huwelijk met de Ruurlose boerendochter Johanna Boekelder. Dinsdag 9 november werd het huwelijk kerkelijk ingezegend in de St.-Bonifaciuskerk te Lichtenvoorde. Het jonge echtpaar bleef op de boerderij aan de Aaltenseweg wonen, die in augustus 1913 door Jan Tenten van zijn ouders gekocht werd. Jan en zijn vrouw zouden dertien kinderen krijgen, van wie drie in hun eerste levensjaar overleden. Omdat de woning te klein\n\n\n\n\n\nwerd voor het gezin en omdat Jan Tenten kapitaal nodig had, werd de boerderij reeds in 1916 verkocht aan de plaatselijke klompenmaker. Na enige tussenstops vestigde de familie Tenten zich in een woning aan de Lievelderweg 20. Aanvankelijk werkte Tenten in loondienst, eerst in Varsseveld, later in Zutphen. Geleidelijk aan begon hij echter steeds meer voor zichzelf te werken. Zo ontstond uiteindelijk in 1924 het aannemersbedrijf Tenten. Aannemersbedrijven waren toentertijd nog niet de grote ondernemingen die het nu zijn; die schaalvergroting dateert uit de jaren \u201970 van de vorige eeuw. Veelal waren de bedrijven bovendien redelijk gespecialiseerd in \u00e9\u00e9n onderdeel van het bouwwezen. Het is dan ook niet verwonderlijk dat dit in het geval van de firma Tenten timmerwerkzaamheden betrof. Omdat er bij het huis te weinig ruimte was, huurde Jan Tenten aan de Koksdijk, de huidige Edisonstraat te Lichtenvoorde, een werf, een grotendeels uit hout opgetrokken bedrijfspand. Hier werden de bouwmaterialen opgeslagen en werden in het winterseizoen voorbereidende werkzaamheden voor de bouwactiviteiten in de lente en zomer verricht. Te denken valt daarbij aan het vervaardigen van kozijnen, deuren, en dergelijke. De opdrachten waren in de jaren \u201920 en \u201930 niet erg ruim voorhanden; ze bestonden voornamelijk uit het bouwen en repareren van huizen. Toch wist Jan Tenten samen met zijn collega-aannemer Frans Doppen in juni 1932 een groter project binnen te halen. In opdracht van het bestuur van de net opgerichte School met den Bijbel te Vragender bouwden zij voor het bedrag van \u0192 23.800,\u2013 in vijf maanden tijd een schoolgebouw en woonhuis voor de hoofdonderwijzer. Hiermee was de naam van de firma Tenten gevestigd. Hoewel traditioneel vakmanschap bij hem hoog in het vaandel stond, zag Jan Tenten in dat moderne middelen in het voordeel van zijn bedrijf konden werken. Zo beschikte de firma in 1929 over een bedrijfsauto en reed Tenten zelf op de motor naar de klanten en projecten. Mensen die Jan Tenten gekend hebben, omschrijven hem enerzijds als een eigenwijze, soms moeilijke man, maar anderzijds als iemand die zeer sociaal begaan was. Tenten was zeer vroom katholiek en dat zal zijn levenshouding zeer zeker be\u00efnvloed hebben. Hoe groot zijn gezin ook was, de deur van zijn huis stond altijd open voor anderen. Zo kwam in 1935 de toen driejarige Betsy Kuipers als pleegdochter in huis wonen. Omdat Betsy\u2019s ouders niet voor haar konden zorgen, hebben Jan Tenten en zijn vrouw haar opgevoed. Ook verbleven Jans oudere broer Toon en zijn vrouw door omstandigheden enige tijd in huize Tenten aan de Lievelderweg. De oorlogsjaren waren in meerdere opzichten moeilijke tijden. Werk was er nauwelijks. Jan Tenten dacht er niet aan om opdrachten van de bezetter te aanvaarden. Zoals de meeste Nederlanders heeft Tenten niet actief aan het verzet deelgenomen; hij had te\n\n\n\nveel te verliezen. Hij maakte zich dan ook grote zorgen om zijn oudste zoon, Jan jr., die wel lid was van de plaatselijke verzetsbeweging. De oorlogshandelingen wekten wel de nieuwsgierigheid; volgens de overlevering kroop Jan Tenten tijdens bombardementen op handen en voeten naar de voordeur om te kijken wat er gaande was. Zo weinig werk er was in de oorlog, zoveel was er nadien tijdens de wederopbouw te doen. Aannemersbedrijf Tenten had overal projecten. Zo werd in Dodewaard een steenfabriek met ringoven opnieuw opgebouwd. In de jaren \u201950 begonnen de zaken steeds beter te lopen. Jan Tenten had toen zo\u2019n zeven man in dienst. Daarnaast werkten zijn drie oudste zoons voltijds, dan wel geregeld mee. Bovendien verzorgde een andere zoon, die zijn eigen accountantskantoor had, de boekhouding van het bedrijf. In 1958 vond Tenten het tijd om terug te treden; hij was toen reeds 74. Zijn zoon Jan jr. zette het bedrijf voort en bouwde het verder uit. Na diens dood in 1977 namen zijn zoons het over. Toen het er als gevolg van de genoemde schaalvergrotingen in de jaren \u201970 niet naar uitzag dat het aannemersbedrijf op rendabele wijze kon worden voortgezet, besloot men de onderneming om te vormen tot een trappenfabriek. De thans nog altijd bestaande Trappenfabriek Tenten B.V. te Lichtenvoorde bleef zo dicht bij zijn oorsprong: het timmervakmanschap. Jan Tenten heeft dit alles niet meer meegemaakt. In oktober 1962 werd hij met hartklachten opgenomen in het ziekenhuis van Lichtenvoorde. Op zondagochtend 21 oktober overleed hij, na de hoogmis via de radio te hebben gevolgd, aan de gevolgen van een hartinfarct. Johannes Antonius Tenten werd begraven op de rooms-katholieke begraafplaats te Lichtenvoorde.", "Ben Kahmann": "Op 9 oktober 1920 kwam bruusk een eind aan Ben Kahmanns zorgeloze jeugd door het overlijden van zijn moeder. Van de jaren daarvoor herinnerde Ben zich dat hij iedere zondag stoeiend met zijn oudere broer Jo (1912-1993) naar de kerk van de redemptoristen in Amsterdam liep en daar zijn vader als tenor in het koor hoorde zingen. Hoe droef was het leven na het overlijden van zijn moeder, toen de zesjarige Ben en broer Jo genoodzaakt waren ongeveer een jaar door te brengen in het pensionaat St.-Louis te Oudenbosch. Zijn jongere broer Wim (1915-1951) was toevertrouwd aan vrienden, het gezin Garthof waarvan de zoon Bert Garthof \u2013 bekend door de radiorubriek \u2018Weer of geen weer\u2019\u2013 deel uitmaakte. Anekdotisch, maar onuitwisbaar uit zijn geheugen was voor Ben Kahmann de dag dat zijn vader hem en Jo uit Oudenbosch zou ophalen om kennis te maken met zijn toekomstige tweede vrouw, Geertruida Catherina Wilshaus (Amsterdam 1889-Oegstgeest 1988). In de vurige hoop de kostschool te kunnen verlaten, deed hij zijn uiterste best om een goede indruk te maken. Maar juist op het moment dat zijn vader en zijn aanstaande echtgenote bij de school aankwamen, zakte een van zijn kniekousen af. Uiteindelijk huwde Bens vader Geertruida Wilshaus op 6 september 1923, waarna het gezin herenigd werd. Een in al haar eenvoud mooie herinnering beschreef Ben Kahmann vele jaren later in Campanile 31 (2001). Hierin roept hij de sfeer van zijn jeugd in de jaren \u201920 van de vorige eeuw in Amsterdam Oud-West op. Hij woonde toen drie hoog, tegenover de familie Helmer, die iets ruimer behuisd was. Op vrije middagen werden de kinderen Kahmann uitbesteed aan de hartelijke mevrouw Helmer. Kahmann: \u201cEn dan gebeurde het, bij de voordeur. Ik weet het nog, hoor en voel het nog na zoveel jaar. Moeder Helmer gaf ieder van ons, met ons gezicht half in haar schort, een kruisje. En zei: \u2018Kind, ga met God\u2019. De stille nadrukkelijkheid waarmee ze dit zei, gaf iets gewijds aan onze aftocht.\u201d Op het moment dat Ben de lagere school doorlopen had, wist hij nog niet wat hij wilde worden. Men besloot daarom hem naar de Mulo te sturen. Toen zijn oudere broer Jo had gekozen voor het priesterschap, had Ben nog gereageerd: \u201cDat is echt iets voor jou, maar niet voor mij\u201d. Toch moet er een kentering hebben plaats gevonden in 1925, toen zich bij Ben Kahmann de roeping openbaarde om redemptorist te worden. Met behulp van bijlessen volgde Ben Kahmann \n\n\n\nhet kleinseminarie te Roermond en de laatste twee jaar in het klooster Nebo te Nijmegen. Hij sloot deze opleiding af met het staatsexamen. Op 16 augustus 1932 begon zijn noviciaat bij de redemptoristen te \u2019s-Hertogenbosch. In september 1933 studeerde Kahmann filosofie te Roermond en in 1935 theologie te Wittem. Na zijn priesterwijding te Wittem in 1938, mocht hij in 1939 naar Rome, waar zijn broer Jo al verbleef, om kerkmuziek te studeren aan de Accademia Santa Caecilia. Daarnaast studeerde hij piano, orgel en compositie. Ben bediende ook een parochie in Rome. Itali\u00eb was voor hem het land dat bij uitstek paste bij zijn aard en temperament. Zijn joyeuse karakter, zijn grote spreekvaardigheid in zowel het Italiaans als het Romeinse dialect, dat alles voegde zich perfect in de Italiaanse cultuur. Het is dan ook bijna zelfsprekend dat Kahmann later in zijn Nijmeegse jaren, tot ongeveer 2000, de pastor voor de Italiaanse gemeenschap daar was. Op alle hoogtijdagen las hij de mis in het Italiaans. Pas na de oorlog keerde pater Kahmann naar Nederland terug. Het waren in Rome, zoals hij veel later verzuchtte, \u201cde gelukkigste jaren van mijn leven\u201d. In 1947 werd hij korte tijd leraar aan het kleinseminarie te Glanerbrug en in 1948/1949 in Nijmegen. Vervolgens vertrok hij in 1949 wederom naar Rome om daar op 19 februari van dat jaar magna cum laude te promoveren op een proefschrift over de 15de-eeuwse Zuid-Nederlandse componist Antoine de F\u00e9vin. Toen Ben Kahmann zich in 1949 weer in Nijmegen vestigde, werd hij er organist van de Nebokerk en muziekleraar aan het kleinseminarie. Tot aan zijn overlijden in 2002 zou hij in het redemptoristenklooster Nebo te Nijmegen blijven wonen. Tot zijn schrik besloot zijn overste in 1950 dat hij een studie logopedie zou volgen. Dit riep bij Kahmann zo veel innerlijke weerstand op, dat hij \u2013 in geestelijke nood \u2013 het priesterambt bijna wilde verlaten. Gelukkig werd de beslissing teruggedraaid en kon Ben zich geheel aan de muziek wijden. In de nu volgende jaren \u201950 raakte Kahmann betrokken bij allerlei landelijke ontwikkelingen op het gebied van de kerkmuziek. Daarnaast verzorgde hij uiteenlopende cursussen en koordagen. In 1959 was hij bestuurslid van de Commissie voor de Koorkringen en vast redactiemedewerker van het Gregoriusblad , tijdschrift ter bevordering van liturgische muziek. Acht jaar later werd hij hoofdredacteur, wat hij zou blijven tot in 1988. In totaal droeg hij, nog afgezien van recensies en andere redactionele bijdragen, zo\u2019n 200 artikelen bij. Volgens hoogleraar kerkmuziek A. Vernooij vertegenwoordigde het Gregoriusblad twee richtingen. Kahmann huldigde de idee van de mis als gemeenschapsmis, met een liturgie in de landstaal, waarin \u201cfunctionele muziek van de gemeenschap, uitgevoerd [zou worden] door het nietgeoefende kerkvolk\u201d, terwijl prof. dr. Smits van Waesberghe S.J., specialist in katholieke kerkmuziek van die tijd, in Nederland een lans brak voor de Latijnse hoogmis van v\u00f3\u00f3r het Tweede Vaticaans Concilie. Uiteindelijk was het blad toch eerder een reflectie op de praktijk van liturgie en kerkmuziek in heden en verleden dan een echte trendsetter met polemieken. In 1965 werd Ben Kahmann directeur van de Nederlandse Sint-Gregoriusvereniging (vereniging ter bevordering van de rooms-katholieke kerkmuziek), waarvan hij in 1967 door het Nederlands episcopaat tot algemeen voorzitter werd benoemd. In datzelfde jaar was hij Smits van Waesberghe niet alleen opgevolgd als voorzitter van de Kathedrale Koorschool, maar ook van het Nederlands Instituut voor Katholieke Kerkmuziek te Utrecht, dat eind jaren \u201960, begin jaren \u201970 mede door zijn toedoen omgevormd werd van katholieke school tot de oecumenische Nederlandse kerkmuziekschool. In deze functie richtte Kahmann ook de liturgieraad voor de kerk op. Eind jaren \u201960 oefende Kahmann heel wat voorzitterschappen uit: zo was hij voorzitter van de Studiekring en van de Componistenkring, van het bestuur van de Vereniging Landelijk Overleg Muziekvakinstellingen (VLOM). Bovendien was hij lid van de Adviesraad van de Nationale Raad voor Liturgie en lid van de Algemene Vergadering Hoger Beroeps Onderwijs Raad (HBO-raad). Al deze functies bekleedde hij in de stormachtige tijd van de jaren \u201960 en \u201970 van de vorige eeuw. Onder zijn bestuur werd het Nederlands Instituut voor Katholieke Kerkmuziek omgevormd tot het oecumenische Nederlands Instituut voor Kerkmuziek. Wie Ben Kahmann gekend heeft, weet hoe het hem te moede geweest moet zijn, toen hij het schip tussen de klippen van Skylla en Charybdis moest laveren. Niet alleen uit de archiefstukken van de Gregoriusvereniging blijkt hoezeer de aimabele Kahmann, die slecht \u2018neen\u2019 kon zeggen \u2013 laat staan impopulaire maatregelen kon nemen \u2013 , altijd zijn best deed het iedereen naar de zin te maken. Meer dan eens moest hij de consequenties daarvan aan den lijve ervaren. Vooral in de jaren \u201950 tot en met \u201970 vervulde pater Kahmann ook in Nijmegen een prominente en zeer stimulerende rol in de muzikale en culturele wereld van verschillende geledingen, waaronder met name de muziekschool en het Nijmeegs Studentencorps. Als dirigent \n\n\n\nvan het Nijmeegs studentenorkest Collegium Musicum Carolinum en van het Nijmeegs Studentenkoor \u2018Dr. Alphons Diepenbrock\u2019 componeerde Kahmann graag in het kader van de vele lustra en andere universiteitsfestiviteiten. Een opmerkelijke gebeurtenis in deze tijd was dat prins Claus de katholieke pater Kahmann met zijn Diepenbrockkoor vroeg te zingen ter gelegenheid van de doop van prins Willem-Alexander in september 1967. Naast de landelijke vervulde Kahmann ook steeds Nijmeegse bestuursfuncties. Zo was hij onder meer bestuurslid van de adviescommissie voor de Karel de Groteprijs, de cultuurprijs van de stad Nijmegen, van de Stichting Het Nijmeegs Stadsconcert, het Cultureel stadsoverleg en was hij mede-oprichter van de Stichting Nijmeegse Orgelkring. Voor de provincie Gelderland was hij voorzitter van de Muziekcommissie in de Culturele Raad Gelderland. Hij was tien jaar lang voorzitter van de Stichting Nijmeegse Muziekschool. De bouw van het Cultureel Centrum De Lindenberg is in zijn bestuurstijd, in 1972, tot stand gekomen. In december 1970 kreeg Kahmann een ernstig verkeersongeluk. Hij werd aangereden bij het klooster Mari\u00ebnbosch in Nijmegen en moest bijna een jaar lang zijn vele activiteiten afzeggen of aanpassen. Hierna zou hij nooit meer de oude worden. Kahmann, die tot en met de dag van zijn overlijden een intense belangstelling voor de medemens toonde, wenste \u2013 wellicht uit zelfbescherming \u2013 geen bezoek in het ziekenhuis. Vrienden hebben hem bijna moeten forceren. Zeer vleiend voor hem in die moeilijke tijd moet het enorme boeket bloemen zijn geweest, dat waarschijnlijk op initiatief van prins Claus bij hem werd bezorgd. Intussen bleef pater Kahmann al die jaren op de Nebo wonen. De revolutionaire jaren \u201960 beukten tegen alle bestaande tradities en normen, zowel in de seculiere wereld als in het rooms-katholieke geestelijke leven. Zijn gemeenschap heeft hij achteruit zien gaan, velen zijn uitgetreden. Ook pater G. Poiesz, met wie hij achttien jaar (van 1969 tot 1987) nauw samenwerkte als co-rector en rector, trad plotseling uit. Daarnaast kreeg het klooster in toenemende mate met sterfgevallen te maken. Al die gebeurtenissen hebben ertoe bijgedragen dat het priesterschap gedurende de laatste veertig jaar zwaar op zijn schouders gedrukt moet hebben. Dat kon hem echter niet beletten zich jaren later in te zetten voor de toekomst van de Nebo die door het uitblijven van nieuwe roepingen binnen korte tijd sterk zou vergrijzen. Mede door zijn toedoen werd het klooster omgevormd tot een kloosterbejaardenoord, wat op zich binnen deze mannengemeenschap heel wat commotie teweeg bracht. Want er kwamen sindsdien niet alleen faciliteiten voor bejaarden, maar ook vrouwelijke personeelsleden in het klooster. Tegelijkertijd ging ook de Nebokerk Ben aan het hart. Het was een plaats waar hij zich thuis voelde en waarop hij trots was, zeker na de aanschaf van een orgel, waarvoor hij samen met anderen een actie op touw zette. Als pastoraal werker was pater Kahmann voor menigeen een belangrijke steun en een verstandig toeverlaat. Vele huwelijken heeft hij ingezegend en veel kinderen heeft hij gedoopt. Tot een jaar voor zijn dood vervulde hij steeds zijn preekbeurten. En de laatste vier jaar schreef hij telkens inspirerende stukjes in de Campanile , die hij elke keer vier maanden tevoren klaar had en die veelal getypt werden door Herman de Groot, vijftig jaar lang confrater, die spontaan voor de aanvang van een interview uitriep: \u201cHij heeft nooit kunnen fietsen, autorijden of typen.\u201d Over dit laatste had Smits van Waesberghe zich veel vroeger in een brief aan Kahmann al beklaagd. Overigens mocht het redemptoristenblad Gerardusklokje zich ook vaak op zijn bijdragen verheugen. In theologisch opzicht zat Ben volgens zijn confraters Herman de Groot en Ignace Dekkers op het klassieke, veilige spoor. Hij was niet iemand die op theologisch gebied alle richtingen wenste te exploreren, waaide ook niet mee met elke theologische wind. Kahmann, die in alle opzichten altijd zijn uiterste best deed, of dat nu als trouwe en serieuze kloosterling, als joviale grappenmaker voor vrienden of als zeer betrokken pastoraal werker was: hij behield tot het laatste moment een duidelijke scheiding in hetgeen hij ten toon spreidde en in wat hij diep in zichzelf voor zich hield. Tijdens moeilijke momenten in zijn leven was het voor de mensen die hem na stonden niet makkelijk door te dringen tot deze noli me tangere -vriend. Op de huwelijksdag van prins Willem-Alexander en M\u00e1xima, 2 februari 2002, kon Ben voor zijn omgeving niet meer verhullen dat hij ziek was en twee maanden later moest hij accepteren dat hij aan een ongeneeslijke vorm van leverkanker leed. Wellicht hadden zijn jovialiteit en grote belangstelling naar buiten toch iets van een overlevingsstrategie, waarmee hij onwillekeurig veel sympathie bij mensen kon verdienen en behouden, maar waarmee hij ook zijn eigen kwetsbaarheid kon verhullen. Dat laatste was ongetwijfeld het geval, toen hij vanaf zijn sterfbed, in augustus 2002, de boodschap aan de rest van de communiteit deed toekomen: \u201cIk ben naar de Winterkarpaten\u201d. Ze getuigt van zijn wens naar privacy en de hoop niet door medeleven \n\n\n\nvan buiten te worden overspoeld. Dat gold overigens niet in omgekeerde richting: nog op de ochtend van zijn sterven waarschuwde hij een verpleegster bij het tillen met de woorden: \u201cPas op uw rug!\u201d Deze aimabele en enthousiasmerende muziekpater heeft het leven van vooral de zingende en musicerende student in de stad Nijmegen bezield en verrijkt. Dienstbaarheid aan de praktijk huldigde hij in zijn vele artikelen en brieven; telkens heeft hij zijn uiteenlopende, brede muzikale ervaring niet alleen ingezet om voor alles dienstbaar aan de muziekpraktijk te zijn, maar hij was voor velen tegelijk als pastor, als confrater en als vriend een voorbeeld van dienstbaarheid.", "Dick Ket": "Zijn vroegste kinderjaren bracht Dick Ket in zijn geboorteplaats Den Helder door. Misschien heeft hij er ook de eerste schoolklas(sen) bezocht. Het grootste deel van zijn lager onderwijs ontving hij evenwel in Den Haag, de stad waarnaar het gezin Ket in 1909 verhuisde. Daar doorliep hij ook de eerste vier klassen van de HBS. Ket moet er een gelukkige jeugd hebben gehad, hoewel er een enkel bericht is overgeleverd dat hij door andere kinderen gepest werd \u2013 hij was al op jonge leeftijd nogal lang en slungelig en hij leed bovendien aan een aangeboren hartgebrek (tetralogie van Fallot), waardoor hij benauwd kon worden \u00e9n blauw, zodat hij uiteraard een gemakkelijk mikpunt voor kinderspot was. Naderhand keek hij evenwel met heimwee op zijn kinderjaren terug, toen hij zijn fantasie rechtstreeks volgde en zich al puffend en \ufb02uitend, als een stoomtreintje, tussen Haagse winkelende dames voortbewoog om medicijnen voor zijn vader rond te brengen. Zijn eindexamen HBS heeft Ket in Hoorn afgelegd, waar het gezin halverwege 1920 neerstreek en tot in de lente van 1922 woonde. Voor zijn vorming waren dit cruciale jaren. Op de HBS ontmoette hij twee leraren die zijn visie op kunst en leven vergaand zouden bepalen. Zijn tekenleraar Johan C. Kerkmeijer stimuleerde hem om lid te worden van het Teekengenootschap Debutade, waar hem de beginselen van het tekenen zijn bijgebracht. Het was ook Kerkmeijer die hem de ogen opende voor het geestelijke, het de stof overstijgende element in het schone van de kunst en in voorwerpen waarmee de mens omringd is. Henri A. Naber, Kets natuur- en scheikundeleraar, overtuigd theosoof en auteur van wetenschappelijke werken waarin hij onder andere de relatie tussen meetkunde en mystiek wilde aantonen, bracht hem zijn belangrijkste levensles bij. Zijn uitleg van de \u2018wet der verevening\u2019 (de tweede hoofdwet van de thermodynamica), alsook de tekening waarmee Naber deze natuurkundige wet verduidelijkte \u2013 een sinuslijn die golvend over een rechte lijn is getekend \u2013 zijn hem altijd bijgebleven. In navolging van Naber was Ket ervan overtuigd dat de \u2018wet der verevening\u2019 ook op het leven van toepassing was: ook daar kon niets verloren gaan, maar gingen feiten, situaties en gebeurtenissen slechts van de ene vorm over in een andere, tegengestelde vorm. Tegenover dieptepunten, in Nabers tekening gesymboliseerd door de lussen onder de lijn, stonden immer hoogtepunten: de lussen boven de rechte streep. Voor Ket, die in de loop van de jaren \u201920 steeds vaker last kreeg van benauwdheden (voor zijn hartgebrek bestond toen nog geen behandeling), en zich daardoor bewust werd van de voortdurende nabijheid van een plotse dood, werd de wet een les waaruit hij veel troost\n\n\n\nputte. De wet gaf zin aan zijn bestaan; tegenover de dieptepunten die zijn ziekte hem bezorgde, stonden hoogtepunten waarin hij deel kon nemen aan het leven en er een bijdrage aan kon leveren, later vooral een artistieke. Nadat zijn vader in 1922 weer overgeplaatst werd, ditmaal naar Ede, vestigde de familie zich in Gelderland, eerst in de buurt van de kazerne, vervolgens in het dorp Ede zelf. Ket schreef zich in aan de Middelbare School voor Kunstnijverheid Kunstoefening in Arnhem, waar hij in 1923 en 1925 zijn tekenaktes behaalde. Tijdens de academiejaren, en ook enige tijd nadien, volgde hij zaterdags schilderlessen bij de directeur van Kunstoefening, Geerard J. van Lerven. Met enkele medestudenten van Kunstoefening sloot hij vriendschap voor het leven, zoals met de schilder Johan Mekkink en de tekenlerares Nel Schilt. Uit brieven van Ket blijkt dat hij al tijdens de dagelijkse treinreizen naar Arnhem meer en meer hinder ondervond van zijn benauwdheden. Ook begon hij bij de wandeling van het station naar huis last te krijgen van pleinvrees. Daarnaast leed Ket, vermoedelijk al van kindsbeen af, aan angst voor vreemden. Het waren deze twee neurosen die eind jaren \u201920 overduidelijk manifest werden. In combinatie met zijn hartgebrek waren ze levensbedreigend en het zijn deze omstandigheden die hem aan huis bonden. Nadat het gezin in 1930, na de pensionering van Libbe Ket, naar Bennekom verhuisd was, heeft Ket de ouderlijke woning dan ook nauwelijks meer verlaten. In de tien jaar dat hij daar woonde \u2013 in het huis dat naar zijn ontwerp is gebouwd \u2013 is vrijwel zijn gehele artistieke oeuvre tot stand gekomen. Het was ook in deze periode dat hij zijn talloze brieven schreef. Het was voor hem niet alleen een middel om zijn vriendschappen te onderhouden (met zijn vriendinnen Nel Schilt, Agnes Maasvan der Moer, Mien Cambier van Nooten en met zijn vrienden, de componist Johan Franco en de kunstenaars Johan Mekkink en Johan Haanstra) maar evenzeer een manier om \u2013 vaak tussen de regels door \u2013 zijn opvattingen en idee\u00ebn aangaande kunst en leven uit te drukken. Omstreeks 1930 ontwikkelde Ket, die tot dan toe in zijn schilderijen, tekeningen en gra\ufb01ek ge\u00ebxperimenteerd had met expressionistische en modernistische werkwijzen, zijn eigen stijl: een vorm van realisme die afwisselend als magisch realisme, nieuwe zakelijkheid en nieuw realisme wordt aangeduid. Tegelijkertijd beperkte hij zijn onderwerpen tot het stilleven en (zelf )portret. Hij koos voor het realistisch weergeven van zijn werkelijkheid. In zijn ge\u00efsoleerde, kleine wereld vond hij motieven en voorwerpen waarin hij de afspiegeling herkende van de \u2018grote wereld, daarbuiten\u2019. Het was voor hem niet nodig om een zee te schilderen. Als hij water wilde weergeven was voor hem een druppel, of de inhoud van een kommetje genoeg. Om dezelfde reden hoefde hij geen onbekende personen of ingewikkelde figuursc\u00e8nes te schilderen. Hij herkende de verschillende kanten van de mensheid ook wel in hemzelf en in de mensen die deel uitmaakten van zijn kleine, directe leefwereld: zijn grote liefde Nel Schilt en zijn vader, die hij als zijn beste vriend beschouwde. Zowel zijn stillevens als zijn zelfportretten probeerde Ket volgens bepaalde van het kubisme afgeleide principes op te bouwen. Hierbij waren de af\ufb01ches van de Fransman A.M. Cassandre inspirerende voorbeelden. Net als Cassandre \u2013 wiens reclameplaten voor diverse Droste\u2019s chocoladeproducten in veel van Kets voorstellingen als attribuut zijn opgenomen \u2013 stelde hij zijn arrangementen volgens een driehoekige compositiefiguur samen, of langs de diagonaal die het doek in twee\u00ebn deelt. Hij gebruikte deze hulpmiddelen om een strakke en moderne compositie te maken, en om de ruimtelijk weergegeven voorwerpen en \ufb01guren in de voorgrond op een decoratieve wijze te verbinden met de vlakke achtergrond (bij de portretten), of ondergrond (bij de stillevens). Aan de keuze van de voorwerpen die in verschillende van zijn werken terugkomen, zoals kommetjes, flesjes, een wasschaal en geblokte droogdoeken, ligt vaak een persoonlijke betekenis ten grondslag. Betekenissen die enigszins te duiden zijn omdat ze meestal in de vorm van contrasten in zijn werken figureren (en waarbij hij meer dan eens als compositie\ufb01guur de voor hem zo betekenisvolle sinusfiguur volgde). Zo is in zijn Stilleven met Pi\u00ebta , uit 1932, tegenover de witte, lege emaillen wasschaal een donkere, gekurkte wijnfles gezet en op de moderne Droste-reclameplaat ligt een tijdschrift uit 1902-1903 dat opengeslagen is op een pagina met een afbeelding van Gerard Davids Pi\u00ebta , oude kunst van een van de Vlaamse Primitieven die Ket zeer hoog aansloeg om \u201chun eenvoud\u201d en \u201chun indringendheid\u201d. Doordat de wasschaal tegen het hoofd van Maria is geschoven en de wijn\ufb02es gedeeltelijk samenvalt met de kop van Christus, lijken de voorwerpen \u2018opgeladen\u2019 te zijn met eigenschappen van deze figuren. De wasschaal wordt zo een teken van vertroosting, en de inhoud van de fles lijkt niet alleen geestrijk vocht maar ook de transsubstantiatie van Christus te verbeelden. Uit zijn Zelfportret (met Bolskruik) , uit 1932, blijkt\n\n\n\ndat zijn bewondering voor eigentijdse kunst niet alleen het werk van Cassandre gold. Dit zelfportret is ge\u00efnspireerd op een grote tekening van Kets tijdgenoot en collega Christiaan de Moor, De reiziger , uit 1928. Ket heeft er, evenals De Moor een soort loopbaanportret van gemaakt, een in Duitsland ontwikkeld contemporain genre. Maar waar De Moor een optimistisch beeld geeft van zijn geportretteerde, een musicus \u2013 en hij doet dat vooral via enkele referenties aan details van Cassandres treinaf\ufb01che achter de musicus \u2013 attendeert Ket juist op de twijfels die hem als \u2018reiziger\u2019 bekruipen, en dat terwijl hij nog nauwelijks vertrokken is. Ket heeft zich weliswaar voorgesteld als iemand die aan de toog zijn laatste borrel gedronken heeft en afscheid kan nemen om de oversteek te wagen (hij per schip, zoals de bootplaat van Cassandre achter hem aangeeft), maar zijn houding en mimiek drukken zijn twijfel aan de haalbaarheid van de hele onderneming uit. Hij is allesbehalve zeker over het bereiken van zijn doel: het realiseren van zijn ideale kunst die naar zijn maatstaven modern moet zijn, decoratief en tegelijkertijd indringend. Na een enkele groepstentoonstelling in Arnhem (1926 bij Kunsthandel De Stroom, en nadien in De Korenbeurs 1931-1932, 1935 en 1937) en Ede (1929) nam Ket vanaf 1929 tot in 1937 deel aan de tentoonstellingen van de kunstenaarsvereniging Arti et Amicitiae in Amsterdam, waarvan hij lid was. Daar werd zijn werk opgemerkt en er volgden uitnodigingen tot deelname aan exposities die een beeld wilden geven van de moderne Nederlandse schilderkunst: in het Stedelijk Museum in Amsterdam (1932), in het Van Abbemuseum in Eindhoven (1936), in het Haags Gemeentemuseum (1940), maar ook in Brussel (1932 en 1935), in Veneti\u00eb (1932 en 1934) en in Parijs (1937). Zijn grootste succes oogstte Ket met zijn eenmanstentoonstelling die rond de jaarwisseling 1933-1934 plaatsvond bij Kunstzaal Van Lier in Amsterdam. De expositie werd lovend besproken en veel van de ge\u00ebxposeerde schilderijen werden verkocht. Ket was zeer verguld met Carel van Liers uitnodiging omdat hij ook het werk van Carel Willink, Wim Schuhmacher en Raoul Hynckes toonde, kunstenaars met wie hij zich verwant voelde. Van Lier en Ket bleven bevriend \u2013 er werden volgende tentoonstellingen gepland, Van Lier zocht hem meerdere keren in Bennekom op \u2013 maar van een volgende solotentoonstelling is het bij Kets leven niet meer gekomen. Pas na zijn overlijden zou Van Lier het voornemen ten uitvoer kunnen brengen. Het Gemeentemuseum in Arnhem verwierf in 1937 Kets Zelfportret (voor landschap) , dat uit hetzelfde jaar dateert, als een van de eerste kunstwerken van levende kunstenaars die voor de collectie werden aangeschaft. Het was een van de getekende portretten die hij na 1934 maakte en waarvan het Zelfportret (groot) uit 1935, dat het Stedelijk Museum op aandringen van Carel van Lier aankocht, het belangrijkste is. Na zijn eenmanstentoonstelling bij Kunstzaal van Van Lier, nam Kets zelfkritiek toe. Deze nam zelfs zo\u2019n vlucht dat hij moeite kreeg met het schilderen, en vooral met het voltooien van zijn doeken. Hij was in 1934, gestimuleerd door de goede ontvangst van zijn expositie, begonnen aan diverse zelfportretprojecten, waaronder de serie kleine zelfportretjes. Niet tevreden met de doorwerkte, emailachtige huid van de verfopdracht zette hij de serie in 1937 opnieuw op, maar ook deze heeft hij niet klaar gekregen. Vanwege de uiterlijke overeenkomsten met de schilderijen van Willink, Hynckes, Schuhmacher en ook dat van Pyke Koch wordt Kets werk wel magisch realistisch genoemd. Hoewel Ket hun werk bewonderde, onderscheiden zijn werken zich omdat ze in wezen symbolistisch zijn. Hij probeerde in zijn kunst zijn levensvisie, waarop ook zijn streven als kunstenaar was gebaseerd, uit te dragen. Zelf omschreef hij de stijl of stroming waartoe zijn werk behoorde, als \u2018nieuw realistisch\u2019. \u2018Realistisch\u2019 omdat hij in de zichtbare werkelijkheid de abstracte wetten herkende waarop alle bestaan gebaseerd is, en de toevoeging \u2018nieuw\u2019 hield een zakelijke, niet romantische manier van zien in, een kijkwijze die beantwoordde aan de eis \u2018om van zijn tijd te zijn\u2019. In het eerste oorlogsjaar 1940 overleed Ket op 37-jarige leeftijd aan een hartstilstand. Het jaar daaropvolgend wijdde het Haags Gemeentemuseum een herdenkingstentoonstelling aan hem, die vervolgens in het Stedelijk Museum in Amsterdam te zien was. Na de Tweede Wereldoorlog taande de belangstelling voor het magisch realisme en daarmee ook voor het werk van Ket. In de tweede helft van de jaren \u201950 begon het tij te keren en nam de interesse weer toe, met name bij het Arnhems Gemeentemuseum, dat sedertdien door aankopen en dankzij schenkingen en legaten een grote collectie van Kets werk heeft aangelegd. Na de overzichtstentoonstellingen die hetzelfde museum achtereenvolgens in 1962, 1994 en 2001 aan Dick Ket wijdde, is hij de\ufb01nitief erkend als een kunstenaar die een belangrijke bijdrage leverde aan de ontwikkeling van de 20ste-eeuwse schilderkunst.", "Anthony Georg Kr\u00f6ller": "De naam van Anton Kr\u00f6ller is zowel verbonden met het Kr\u00f6ller-M\u00fcller Museum te Otterlo als de firma Wm.H. M\u00fcller & Co te Rotterdam. Wilhelm H. M\u00fcller (1837-1889) richtte met zijn zwager F.E.H. Neese in 1876 te D\u00fcsseldorf een \u2018Offene Handelsgesellschaft\u2019 op met het doel te handelen in producten van ertsmijnen. Twee jaar later opende hij een vestiging te Rotterdam onder de naam Scheepvaart- en Handelsonderneming Wm.H. M\u00fcller & Co, waar de oudste broer van Anton, Willem Kr\u00f6ller, mede-directeur werd. Willem Kr\u00f6ller nam zijn broer Anton na het behalen van het HBS-diploma in dienst. Om het bedrijf te leren kennen werd Anton uitgezonden naar D\u00fcsseldorf, waar hij in contact kwam met de familie M\u00fcller. In 1888 trouwde hij te D\u00fcsseldorf met Helene M\u00fcller. Het echtpaar vestigde zich in Rotterdam. De ertshandel werd geconcentreerd in D\u00fcsseldorf, de scheepvaartzaken in Rotterdam. In de persoonlijke sfeer verliep het jaar 1889 zeer triest. Op 30 mei stierf Wilhelm M\u00fcller plotseling bij een bezoek aan Rotterdam. Vervolgens werd Willem Kr\u00f6ller ernstig ziek en moest zijn functie aan zijn broer Anton overdragen. Willem bleef de belangrijkste aandeelhouder, maar kon de zaken slechts op afstand blijven volgen. Zo werd Anton Kr\u00f6ller op 27-jarige leeftijd de nieuwe directeur van de \ufb01rma M\u00fcller. Hij ontpopte zich als een handig zakenman, die wel risico durfde nemen. In 1895 nam hij de Nederlandsche Stoomboot Mij. over, die met drie schepen een geregelde dienst op Londen onderhield, de \u2018Batavierlijn\u2019. Deze lijndienst werd een zeer winstgevende tak van het bedrijf en bracht de \ufb01rma grote bekendheid. In 1900 verplaatste Kr\u00f6ller het hoofdkantoor van de firma van Rotterdam naar Den Haag om daarmee het internationale karakter van de zich uitbreidende \ufb01rma te benadrukken. M\u00fcller & Co werd een \u2018holding\u2019 met internationale werkmaatschappijen, die zelfstandig opereerden. Na het uitbreken van de Eerste Wereldoorlog kreeg Anton Kr\u00f6ller als graanimporteur van de Nederlandse\n\n\n\nregering de opdracht de geregelde aankoop van tarwe voor rekening van het Rijk voor te bereiden. Enkele banken en rederijen richtten daarvoor op 23 november 1914 de Nederlandsche Overzee Trustmaatschappij (NOT) op ten einde door het geven van waarborgen de aanvoer te verzekeren van overzeese goederen, die door de oorlogvoerende mogendheden tot contrabande waren verklaard. Kr\u00f6ller werd benoemd in de Raad van Bestuur. Het bureau van de NOT werd voorlopig ingericht naast het hoofdkantoor van Kr\u00f6ller in een der zalen van de schilderijenverzameling van zijn vrouw aan de Lange Voorhout in Den Haag. De regeringsopdrachten \n\n\n\nen de handelsactiviteiten gedurende de Eerste Wereldoorlog brachten de \ufb01rma M\u00fcller grote winsten. Met het \u2018Hof\u2019 onderhield Kr\u00f6ller een nauwe relatie. Prins Hendrik bezocht vaak zijn priv\u00e9-kantoor om hem te consulteren. In 1922 werd Kr\u00f6ller benoemd tot Grootof\ufb01cier in de Huisorde van Oranje-Nassau en in hetzelfde jaar kreeg hij aan de Handelshogeschool te Rotterdam de titel doctor honoris causa. Na de oorlog verliepen de zaken minder glorieus; het bedrijf geraakte wegens slecht management steeds verder in de problemen. Er werd zoveel geld geleend, dat de firma M\u00fcller haar schulden niet meer kon a\ufb02ossen en door de bank onder curatele werd gesteld. Om de moeilijkheden op te lossen nam Kr\u00f6ller per 1 december 1921 Reinier Heyne, oud-hoofd van de Rijksaccountantsdienst, uit Almelo in dienst. Nadat Heyne malversaties in het bedrijf had ontdekt en vervolgens tegengewerkt werd door S. van Deventer, een der directeuren, nam hij in 1925 ontslag. Heyne diende later tegen Kr\u00f6ller een aanklacht in. Hij voelde zich bedrogen, omdat hij bij indiensttreding op grond van ge\ufb01ngeerde balansen geld in de onderneming had gestoken. De affaire met Heyne heeft de reputatie van Kr\u00f6ller en het bedrijf aangetast. De situatie bij het M\u00fcller-concern werd zo slecht dat de firma in 1927 slechts door de verkoop van het aandelenbezit in de Zweedse en Noord-Afrikaanse ertsmijnen de zeer grote bankschuld kon a\ufb02ossen en haar onafhankelijkheid kon herwinnen. De economische crisis van 1929 bracht het concern wederom in moeilijkheden. Er volgde een ingrijpende reorganisatie. De aandeelhouders dwongen Kr\u00f6ller terug te treden en de leiding van het bedrijf aan mr. A.F. Lodeizen over te dragen. Anton Kr\u00f6ller heeft zich ook ingezet voor het ontstaan van Het Nationale Park De Hoge Veluwe. Het park is ontstaan uit de grondaankopen, die Kr\u00f6ller tussen 1909 en 1923 in de eerste plaats om priv\u00e9-redenen (om te rijden en te jagen) deed. Om een goede wildstand op te bouwen importeerde Kr\u00f6ller uit Hongarije en later uit de streek Mecklenburg een groot aantal edelherten en wilde zwijnen. De ree\u00ebn kwamen uit Drenthe. Aanvankelijk leefden de dieren op een terrein van rond 2.000 hectare grenzend aan het Infanterie Schietkamp (ISK) te Harskamp. Na de aankoop van 3860 hectare in 1916 van de familie Van Pallandt van Rozendael werd het terrein uitgebreid en geheel met een raster omgeven. Alleen het gebied ten oosten van de weg Hoenderloo \u2013 Schaarsbergen ongeveer 800 hectare bleef buiten het raster. Het ingerasterde gebied werd door een binnenraster in twee\u00ebn verdeeld. Het noordelijk deel van De Hoge Veluwe werd cultuurgebied waarop Helene Kr\u00f6ller, die zeer ge\u00efnteresseerd was in kunst en architectuur, het jachthuis Sint-Hubertus naar een ontwerp van H.P Berlage liet bouwen, evenals het museum voor . haar collectie schilderijen naar een ontwerp van de Belgische architect Henry van de Velde. De bouw van het grote museum werd echter, nadat in 1921 met het grondwerk was begonnen, in 1922 wegens geldgebrek stilgelegd en zou nooit meer worden hervat. Het zuidelijk deel van het landgoed (de Wildbaan) bleef gereserveerd als jachtgebied. Het was de bedoeling van het echtpaar om het geheel na hun dood aan \u2018de gemeenschap\u2019 na te laten. Dat riep problemen op, omdat de terreinen van De Hoge Veluwe op naam stonden van de N.V. M\u00fcller & Co\u2019s Algemene Exploitatie Maatschappij te \u2019s-Gravenhage, terwijl de aandelen van deze maatschappij in handen waren van de \ufb01rma M\u00fcller & Co te Rotterdam. De aandeelhouders van het M\u00fcller-concern lieten de terreinen op 23 juli 1932 taxeren en eisten dat deze vanwege de grote verliezen die de firma leed werden verkocht, wat leidde tot langdurige onderhandelingen met verschillende instanties, onder andere de Nederlandse Staat, de Vereniging tot Behoud van Natuurmonumenten en het Geldersch Landschap. Kr\u00f6ller had zelf niet meer voldoende middelen om het landgoed voor de Kr\u00f6ller-M\u00fcller Stichting te verwerven. Hoewel ook de Vereniging tot Behoud van Natuurmonumenten niet over de nodige financi\u00ebn beschikte, werden er wel serieuze besprekingen gevoerd, maar de onderhandelingen werden in maart 1935 afgebroken, omdat P.G. van Tienhoven, de voorzitter van de vereniging, De Hoge Veluwe tot een echt natuurmonument wilde bestemmen het liefst zonder museum, terwijl Anton en Helene Kr\u00f6ller bleven vasthouden aan hun eis dat er voor de schilderijen en andere kunstvoorwerpen een museum moest worden gebouwd. Door de belofte haar schilderijen en kunstvoorwerpen in volle eigendom aan de Nederlandse Staat te schenken wist Helene Kr\u00f6ller te bereiken, dat de overheid een lening beschikbaar stelde uit het NUM-fonds voor de aankoop van de Hoge Veluwe-terreinen. Vanwege vroegere bezwaren van de Tweede Kamer werd niet de Staat, zoals voorheen de bedoeling was, eigenaar van de terreinen, maar de Stichting Het Nationale Park De Hoge Veluwe, welke op 26 april 1935 in het leven werd geroepen. De collectie kunstwerken, die vanaf 1928 behoorde aan de Kr\u00f6ller-M\u00fcller Stichting, werd bij die gelegenheid in eigendom overgedragen aan de Nederlandse Staat, die vervolgens zijn medewerking verleende bij de bouw van een museum volgens een vereenvoudigd ontwerp van\n\n\n\nHenry van de Velde. Het Rijksmuseum Kr\u00f6ller-M\u00fcller te Otterlo werd in 1938 opengesteld. Sinds 1995 is het museum, met uitzondering van de kunstcollectie die staatseigendom bleef, geprivatiseerd. De naam is nu Kr\u00f6ller-M\u00fcller Museum.", "Pieter Puype": "Pieter bracht zijn jeugd door in Oost-Souburg, waar zijn vader aanvankelijk boerenknecht was. Tijdens drie jaren van gedwongen rust na een ongeval begon deze met het maken van houtsnijwerk. Na zijn genezing begon vader Puype een scheerwinkel waar hij tussen de bedrijven door mesheften kon snijden. De besneden Zeeuwse mesheften behoren tot de bekende voortbrengselen van de Nederlandse volkskunst. Nog in de 18de eeuw nam men, wanneer men uit eten ging, zelf mes en vork mee. Ook daarna bleven Zeeuwse boeren hun mes, graadmeter voor welstand, in de broekzak dragen. De jonge Pieter leerde, als enig overgebleven zoon, dit vak van zijn vader. Intussen ging hij naar de burgeravondschool in Vlissingen, waar hij ook tekenles kreeg. Op initiatief van de burgemeester van Vlissingen, H.P Tutein Nolthenius (1861-1930) en enkele andere .J. vermogende kunstminnende heren werd Pieter in staat gesteld in Amsterdam te gaan studeren aan de Rijksschool voor Kunstnijverheid, gevestigd in het Rijksmuseum, en vervolgens aan de Rijksacademie voor Beeldende Kunsten aldaar. In 1899 behaalde hij het diploma tekenen, en in 1900 was hij klaar met zijn opleiding aan de Rijksacademie. Hier kreeg hij les van August Alleb\u00e9 (1838-1927) en van Nicolaas van der Waay (1855-1936). Ter afsluiting van zijn opleiding behaalde hij de akten mo-tekenen en boetseren. Na zijn studie werkte hij op de ateliers van de \ufb01rma Cuypers te Roermond en vestigde zich vervolgens in november 1900 in Apeldoorn. Tutein Nolthenius, inmiddels burgemeester van Apeldoorn, had Pieter overgehaald naar deze gemeente te komen als tekenleraar aan de nieuw op te richten Ambachtsschool. Bovendien zou hij door middel van zijn beeldhouw-\n\n\n\nwerken mee kunnen werken aan een vergroting van de allure van deze plaats. Mede vanwege de relatie met het hof en de aanwezigheid van de Oranjes kon zo in een behoefte worden voorzien. Ook was Apeldoorn in deze periode sterk aan het uitbreiden. De villawijk \u2018De Parken\u2019 werd in die tijd gebouwd en vele renteniers kwamen af op het prettige woonklimaat van het Veluwse dorp. In 1901 trouwde Pieter met de Zeeuwse Francina Buys. Ze woonden achtereenvolgens aan de Nieuwendijk, de Brinklaan en de Kastanjelaan, en vestigden zich in 1910 aan de Tutein Noltheniuslaan nr.14. Dit laatste huis, vanwege een Zeeuws ornament aan de voorgevel \u2018De Zeeuwsche knoop\u2019 genaamd, werd in nauwe samenwerking met Puype zelf gebouwd door aannemer, architect en meubelontwerper Chris Wegerif (1859-1920). Puype voorzag de lambriseringen van bijbelse \ufb01guren en bracht in de vestibule in houtsnijwerk jachttaferelen aan. Puype gaf les in tekenen en boetseren aan de in 1901 opgerichte Ambachtsavondschool, die in 1903 werd uitgebreid tot een dag-/avondschool. Ook nam hij in 1903 priv\u00e9 het initiatief voor een tekencursus, die erg succesvol was en waarvan zelfs het 25-jarig jubileum is gevierd. Vanaf 1921 tot aan zijn pensionering in 1939 was hij ook leraar tekenen aan het gymnasium in Apeldoorn. Puype was geen vernieuwer. Hij werkte traditioneel en classicistisch op de wijze waarop hij aan de Kunstacademie was opgeleid. Uit zijn veelzijdigheid als kunstenaar vloeit een diversiteit aan materiaalgebruik voort. Naast beelden in gips en marmer, waaronder kinderkopjes, en bronzen plaquettes, vallen ook de aap\ufb01guren op, die hij vaak uit hout heeft gesneden, en die toch een moderner indruk maken dan zijn borstbeelden. Zijn werken bevinden zich vooral in Apeldoorn, maar ook daarbuiten, zoals in Zeeland. Een, overigens niet volledige, lijst van zijn werken is te vinden in het familiearchief. Bekende werken in Apeldoorn zijn onder andere de bronzen plaquettes op het gedenkteken \u2018De Naald\u2019, vervaardigd ter gelegenheid van het huwelijk van koningin Wilhelmina (1880-1962) met prins Hendrik van Mecklenburg-Schwerin (1876-1934) in 1901. Deze gedenknaald met voorstellingen van de ouders van koningin Wilhelmina was een geschenk van de gemeente Apeldoorn aan het jonge paar. De plaats waar de obelisk verrees, was door de koningin zelf uitgezocht, en wel op de grens van de gemeente Apeldoorn en het Koninklijk Domein. Een ander markant monument is het bronzen borstbeeld van koning Willem I op het Raadhuisplein, vervaardigd in 1913 ter herdenking van de bevrijding van het Franse gezag en het aantreden van de Oranjemonarchie in Nederland in de persoon van Willem I in 1813. Borstbeelden of reli\u00ebfs van oprichters van bedrijven en een school ontwierp hij voor de gebouwen van de Nieuwe Apeldoornsche Courant, Zeepfabriek De Haas en Van Brero, Van Gelder en Zonen en voor de Ambachtsschool. Ook bekend is de vier meter lange en twee meter hoge bank van Franse schelpsteen die zich in het Wilhelminapark bevindt, en de \u2018Kwartjesfontein\u2019 in het Oranjepark. Burgers konden een kwartje bijdragen ter financiering; de fontein is inmiddels verwijderd. Beide monumenten eren de nagedachtenis van oud-burgemeester H.P.J. Tutein Nolthenius. Een medaillon uit 1934 met het portret van burgemeester W. Roosmale Nepveu bevindt zich op een gedenksteen in park Berg en Bos. Puype ontwierp ook een bank ter nagedachtenis van de heer M. van Wijhe, oud-wethouder van Apeldoorn en oud-directeur van de stichting Hoenderloo. Deze bank, eveneens onthuld in 1934, bevindt zich in het Verzetsstrijderspark. Ook een aantal graven van bekende personen op de begraafplaats van de Soerenseweg zijn van Pieter Puypes hand. Vanaf zijn eerste opdracht in 1901 onderhield Pieter contacten met het koningshuis. Het begon met een portret van prins Hendrik, bedoeld als geschenk voor de koningin, aangeboden door de \ufb01rma Arts & Crafts in \u2019s-Gravenhage, waarvan eerder genoemde Chris Wegerif directeur was. Daarnaast kreeg Puype ook diverse opdrachten van de prins zelf, onder meer de restauratie van oude tuinbeelden rond Het Loo. Als prins Hendrik in zijn koets kwam voorrijden, gaf Puype zijn kinderen een paar centen om snoep te kopen, zodat ze van de vloer waren. Puypes atelier in de tuin was overigens verboden terrein voor zijn kinderen, ook al vanwege het feit dat er een vrouwelijk naakt, \u2018nakende Alie\u2019, te zien was, dat niet voor kinderogen was bestemd. Het laatste contact van Puype met de Oranjes dateert van 1932, en wel met prinses Juliana bij de onthulling van de \u2018Kwartjesfontein\u2019. Gesprekken met zijn kleinkinderen leveren een beeld op van een man die net zo hoekig was als zijn aap\ufb01guren. Een kleindochter die tekenles van hem kreeg, typeert hem als streng maar rechtvaardig. Ook wordt hij getypeerd als reislustig en eigenwijs. Uit correspondentie met zijn kinderen blijkt zijn grote betrokkenheid met zijn gezin. Puype was in zijn tijd voor Apeldoorn een beeldbepalend kunstenaar, van wie de monumenten nog altijd getuigen en over wie de verhalen nog steeds voortgaan.", "Eddie Otten": "Otten werd toevallig Nijmegenaar. In 1932, twee jaar jong, was hij met het hele gezin op verlof in Nederland, toen zijn vader te horen kreeg, dat hij wegens bezuinigingen op het KNIL niet meer naar het geliefde Nederlands-Indie mocht terugkeren. Hoewel zijn vader in zijn geboorteplaats den Haag wilde gaan wonen, gaf de familie van zijn moeder, die uit Elst kwam, de doorslag. Nijmegen werd de plaats, waar Eddie zou opgroeien, aan de Kraijenhoflaan, dichtbij de Hezelpoort, waar hij al vroeg van treinen kon genieten. Zijn ouders wisten, dat de jongste zoon een moeilijke maar aardige jongen was, weliswaar zwakbegaafd, maar met een grote belangstelling voor zijn omgeving en een nog grotere interesse in andere mensen. Dat zou zo blijven, ook toen duidelijk werd, dat de \u2018achterlijke school\u2019 nauwelijks aan hem besteed was, een werkkring evenmin. Van een loopbaan was geen sprake, van lopen wel, vooral in de Nijmeegse binnenstad, waar hij geleidelijk aan veel stadgenoten leerde kennen. Hij werd een bekende figuur, een alom geliefde vrijbuiter, die zijn geuzennaam Gekke Eddie met ere droeg. Hij trok er elke dag op uit, ook in de oorlog, die een grote indruk op hem maakte. Sjie-iet: daar gaat ie, riep hij, wanneer hij een V1 over Nijmegen hoorde razen. Zijn buurtgenoten wisten niet altijd of hij dat leuk vond, of zich juist mateloos ergerde. Het moet ergernis geweest zijn. Want Eddie maakte zich vaker kwaad, vooral thuis, wanneer hij zijn zin niet kreeg. Zijn moeder zorgde desondanks goed voor hem. Zijn broers en zussen vroegen zich vaak af, waarom hun moeder de vrijbuiter bleef verwennen. Ondanks zijn handicap besefte Eddie goed wat hij deed, vooral als hij op pad was. Hij was met veel dingen bezig, van dag tot dag, van jaar tot jaar. Hij was voor geen kleintje vervaard, en voor grote mannen niet bang. Veel Nijmegenaren herinneren zich de foto, waarop hij overlegt met veldmaarschalk Montgomery en burgemeester Hustinx: toch niet de eerste de beste \ufb01guren uit die tijd. De heren praten overigens niet over de overdracht van bevoegdheden na de bevrijding. Eddie Otten ontmoette\n\n\n\nde beroemde legerleider bij diens bezoek aan Nijmegen in 1957. Eddie hield van mensen, maar ook van locomotieven. Hij was regelmatig te vinden op het station of langs de spoorlijn tussen Nijmegen en Groesbeek, waar tussen 1950 en 1965 Duitse stoomtreinen met Engelse militairen voorbij trokken. De \ufb02uitende Eddie keek zijn ogen uit, om zijn waarnemingen later in tekeningen vast te leggen. De Buffel zou hij ook hebben getekend, en de Thalys, wanneer hij die treinen zou hebben mogen meemaken. Eddie had voor meer zaken belangstelling, postzegels bijvoorbeeld, of snoepgoed. Zijn vragende blik bracht hem in contact met de mensen, waarvan hij op zijn manier hield. De verkoopsters van V&D en Hema aan de Grote Markt te Nijmegen konden daarover meepraten. Hij struinde\n\n\n\nde hele stad af, met als gevolg dat vrijwel iedereen hem kende. Hij kwam overal. Zijn moeder had daar soms moeite mee. Zij dacht dat hij belachelijk werd gemaakt. Dat was niet het geval, ook al meende broer Wim soms dat al die mensen die Eddie kenden \u2018niet echt vertelden wat zij van hem vonden\u2019. Leo van Stijn, tekstschrijver en cabaretier kende Gekke Eddie ook goed. Hij tekende hem in 1986 in zijn lied Eddie:\n\nEddie kende iedereen, zijn open frissen snoet, zijn iets te grote mond, vol weinig woorden en zijn vaste groet. Eddie kende iedereen: wie hem eenmaal had gehoord, hij strooide glimlach over veel gezichten, met een simpel woord. Zij wisten waar hij ging. Hij liep in ogen van agenten, postbesteller, winkelier, en hartelijk onthaald door winkelmeisjes, had hij het nog niet zo gek, Eddie, hier.\n\nIn 1960 verhuisde het gezin Otten naar de Galileistraat, op de Hatertse Hei, niet ver van de befaamde Sint Annastraat. Die verhuizing gaf Eddie de ruimte om een andere omgeving te leren kennen, en om de intocht van de Vierdaagse elk jaar letterlijk op de voet te volgen. De Nijmeegse afstandsmarsen waren zijn lust en zijn leven. Dat kwam niet door zijn eigen stijl van lopen, maar wel door de saamhorigheid die hij kennelijk voelde, vooral bij de feestelijke intocht. Hij liep altijd voorop, een enkele keer zelfs naast dirigent Harrie van Diepenbeek van de beroemde Kapel van de Koninklijke Luchtmacht. Ook bij andere festiviteiten was hij vaak van de partij. Eddie genoot met volle teugen van muziekkorpsen, marsmuziek en applaus.\nEddie hoorde iedereen; zijn uitvergrote stap zijn voorgaan in muziek, onkwetsbaar zwaaiend tussen ernst en grap. Eddie hoorde iedereen; als tromgeroffel klonk en koperklank in uniform, door zijn gepoetste groot tamboer blonk Hij hoorde bij Vierdaagse pret, applaus en overtuigd van zijn belang; vertrok geen spier Zo volop overladen met waardering, had hij het nog niet zo gek, Eddie, hier.\n\nIn 1970, kort na het plotselinge overlijden van zijn moeder, nam Eddie Otten zijn intrek bij de Groesbeekse Tehuizen als bewoner van de Muntberg. Hij had het daar vlak bij de bossen meteen prima naar zijn zin, zo vertelde hij regelmatig aan zijn oudere broer Wim en zijn medebewoners. Eddie is in die Groesbeekse Tehuizen goed opgevangen, zonder de verwennerij van thuis, maar met de waardering van staf en bewoners, en niet te vergeten met echt werk. Het dorpsleven trok hem ook. De harmonie wist hij snel te vinden. De warme bakker stopte hem elke ochtend, wanneer hij op weg was naar de arbeidstherapie, wat snoep toe. Bij de bank kreeg hij van het personeel postzegels. Over belangstelling op straat had hij evenmin te klagen. Eddie werd naast Nijmegenaar ook Groesbeker. Naast of na? Leo van Stijn gaf het antwoord:\n\nEddie miste iedereen; in Groesbeek veilig thuis, ging hij de stad vermijden, die beangstigt vol van jong gespuis. Eddy miste iedereen; ontwend aan wie is wie. De straat met haast en dreiging, en ontdaan van elke harmonie. Muziek verpakt in zwart metalen dozen: dooft het leven en spontaan plezier en onbegrepen massa\u2019s, zonder vreugde in de ogen, houden Eddie\u2019s weg. De gekken lopen hier.", "Johannes Kneppelhout": "Na zijn vroegste jeugdjaren in Zeist te hebben doorgebracht, verhuisde Kneppelhout met zijn ouders naar Den Haag en vervolgens in 1902 naar Warnsveld. Tegenover een in zekere mate wat afstandelijke opvoeding werd Kneppelhout thuis de nodige vrijheid gegund. Paardrijden was een geliefde bezigheid en tijdens zijn HBS-jaren te Zutphen kon hij zich aansluiten bij de Zutphense voetbalclub Be Quick. Ten tijde van zijn eindexamen in 1907, hetgeen hij met goed gevolg aflegde, was hij echter alleen thuis; zijn ouders waren op reis in Frankrijk. Kneppelhout studeerde vervolgens werktuigbouw aan de Technische Hogeschool te Delft, waar hij zich het studentenleven liet welgevallen. Zo deed hij als Girolamo Tornabuoni, gezeten op een schimmel, mee aan de op 30 juni 1908 te Delft gehouden studentenmaskerade voorstellende de intocht van Lorenzo de Medici il Magnifico binnen Florence in het jaar 1480 na de vrede van Napels. In Delft behoorde jonkheer J.A. Quarles van Ufford (Jimmy) tot zijn beste vrienden. In het ouderlijk huis van Jimmy was Kneppelhout een geziene gast en hij leerde er zijn toekomstige echtgenote Wilhelmina Catherine kennen. Omstreeks die tijd koos hij voor een loopbaan in het bedrijfsleven en volgde hiervoor de opleiding aan de Tymstra Middelbare school voor Handel en Administratie. \n\n\n\nNa be\u00ebindiging van deze opleiding in 1910 kon Kneppelhout al snel bij de \ufb01rma Wm.H. M\u00fcller & Co te Rotterdam aan de slag. Al spoedig werd hij benoemd tot hoofd administratie bij de ijzermijnen in Chili. Hij scheepte zich in op de \u2018Tubantia\u2019 van de Koninklijke Hollandsche Lloyd voor de oversteek naar Buenos Aires, de hoofdstad van Argentini\u00eb. Vanuit Buenos Aires zou de verdere reis per trein naar Valparaiso in Chili leiden. In Chili zou hij Willy Quarles van Ufford met de handschoen trouwen, waarna zij zou overkomen. Toen zijn echtgenote later echter op de Tubantia de oceaan wilde oversteken, werd het schip getroffen door een Duitse torpedo. De Tubantia zonk, maar gelukkig konden alle pasagiers en bemanningsleden worden gered. In verband met zijn trouwplannen, eind 1916, had Kneppelhout de \ufb01rma M\u00fcller verzocht hem te ontslaan van een nieuwe verbintenis voor een functie in Chili. Enige jaren hierna koos hij voor het bankvak. Na Zeist, waar hij directeur was bij de Van Lanschotbank, volgde Lochem, waar hij bankdirecteur van de Nationale Bankvereeniging werd. Daar doorliep hij met goed gevolg de opleiding Gemeenteadministratie als volontair op de gemeentesecretarie. Na afsluiting van deze opleiding volgde in december 1926 zijn benoeming tot burgemeester van Hendrik-Ido-Ambacht. In augustus 1938 werd Kneppelhout burgemeester van Winterswijk. Hij trof in de gemeenteraad de partij Gemeentebelangen \u2013 die nauw verwant was met de NSB \u2013 aan, met drie zetels onder leiding van dr. W.P.C. Bos. Tijdens de installatie van Kneppelhout viel Bos in zijn rede fel uit naar de overige partijen in de raad. In zijn nieuwjaarsrede van 1940 tot de gemeenteraad memoreerde Kneppelhout de verbeterde werkgelegenheid en de daling van het aantal werklozen. Na de inval van de Duitsers nam Kneppelhout bewust geen contact op met Duitse instanties; de Duitsers hadden zich bij hem te melden! Hij wekte zijn dorpsgenoten op zich waardig te gedragen: \u201cWij hebben, zij het ook met bloedend hart, de inmiddels geschapen toestand te aanvaarden. Winterswijkers, onthoudt U van elke spontaan overijlde daad.\u201d In de loop van dit jaar 1940 en begin 1941 botste Kneppelhout enkele malen met de Duitse autoriteiten over zijn \u2013 in Duitse ogen \u2013 aanstootgevende Oranjeaanhankelijkheid. Een Duits verzoek om een \u2018waardig schoolgebouw\u2019 beschikbaar te stellen voor oprichting van een Duitse school werd voorgelegd aan het ministerie van Onderwijs, Kunsten en Wetenschappen. Dat werd Kneppelhout zeer kwalijk genomen. Traineren op formele gronden was het wapen waarvan Kneppelhout handig gebruik maakte. Hij wekte regelmatig de woede op van Winterswijkse NSB-ers. Op 7 april moest Kneppelhout, nadat hij op de zondag daarvoor een op de kerk aangebracht pro-Duits af\ufb01che had laten verwijderen, zich bij de Sicherheitspolizei in Arnhem melden. Mogelijk hadden NSB-ers en sympathisanten de Duitse autoriteiten ingelicht. Na een kort verhoor in Arnhem werd Kneppelhout overgebracht naar de strafgevangenis te Scheveningen. Tijdens zijn verblijf daar, dat ongeveer tien weken duurde, werd hij ontslagen als burgemeester. Als ambteloos burger keerde Kneppelhout eind juni 1941 terug in Winterswijk. Na een tussenbenoeming werd op 17 maart 1942 de eerdergenoemde Bos benoemd tot burgemeester. Een jaar later, op 4 mei 1942, terwijl ouders en kinderen aan de middagtafel zaten, arresteerde de Sicherheitsdienst Kneppelhout. Na enige dagen bleek dat Kneppelhout met enkele honderden andere personen uit alle geledingen van de Nederlandse samenleving in St. Michielsgestel in het seminarium Beekvliet als gijzelaar was ge\u00efnterneerd. In een proclamatie van 18 mei 1942 werd bekendgemaakt dat deze gijzelaars met hun leven borg stonden voor de \u2018rust in het land\u2019, dat wil zeggen dat geen sabotagedaden zouden worden gepleegd. Niet alleen werd er gedreigd met een mogelijke fusillade van de gijzelaars; na een aanslag op een militaire trein in Rotterdam op 8 augustus 1942 werd in het blok waar Kneppelhout sliep, een van de medegijzelaars van zijn bed gelicht. Hij en vier anderen werden als represaille gefusilleerd. Voor Kneppelhout kwam op 18 december 1942 een einde aan de gijzeling. Hij keerde terug naar Winterswijk, waar hij zich iedere week bij de politie moest melden. Zijn terugkeer zinde burgemeester Bos niet. Op 9 april 1943 schreef Bos in slecht Duits een brief \u201cAn den Herrn Fachvermittler beim Arbeitsamt\u201d, waarin hij Kneppelhout aanbeval \u201cf\u00fcr Arbeit in Deutschland\u201d. Kneppelhout was immers ontslagen uit zijn ambt \u201cwegen Unf\u00e4higkeit unter ein nationaal-socialistisch Regime zu dienen\u201d, hij was gezond en goed in staat tot werken, \u201cund schlendert den ganzen Tag in den Strazen herum, bis \u00c4rgernis von den vielen gutwilligen Arbeiter.\u201d Maar tot een oproep voor tewerkstelling in Duitsland kwam het niet. Kneppelhout was getipt en wist dit gevaar \u2013 hij zou in een munitiefabriek te werk gesteld worden \u2013 te ontwijken door zich te laten aanstellen als kerkelijk ontvanger. In augustus 1943 kreeg hij het bevel Winterswijk te verlaten. Met zijn gezin vertrok Kneppelhout eerst naar Barchem, daarna naar Zwiep bij het Gelderse Laren. \n\n\n\nEen oproep voor spitwerk kon Kneppelhout, weer gewaarschuwd, ook hier ontlopen door onder te duiken. Na de bevrijding van Winterswijk \u2013 op 31 maart 1945 \u2013 vertrok Kneppelhout op de \ufb01ets met zijn vrouw en twee van zijn kinderen naar Winterswijk. Bos was gevlucht. Vanaf 4 april 1945 kon Kneppelhout weer zijn oude functie als burgemeester uitoefenen. In de eerste periode na de bevrijding stonden vooral onderwerpen als wederopbouw, het herstel van oorlogsschade aan gebouwen en infrastructuur, de woningnood en de terugkeer naar hun woonplaatsen van de in Winterswijk verblijvende evacu\u00e9s op de agenda. Hij diende in januari 1947 bij de regering een voorstel in tot een drietal kleine grenscorrecties uit oogpunt van landbouwbelangen van de plaatselijke bevolking. Dit voorstel werd niet gehonoreerd. Als grensgemeente herstelde Winterswijk met Kneppelhout al snel de vriendschapsbanden met zijn Duitse buurgemeenten, zoals Vreden en Bocholt. In de naoorlogse jaren tot 1 maart 1955, toen Kneppelhout wegens het bereiken van de pensioengerechtigde leeftijd met ontslag ging, werden onder zijn bewind beslissingen genomen over uitbreidingsplannen voor woningbouw en industrie door aankoop van bouwgronden, over verbetering van bestaande wegen en de aanleg van nieuwe, verharding van de meeste zandwegen in het zeer uitgestrekte buitengebied, de aanleg van elektriciteit in de buurtschappen en de uitbreiding van de riolering en het waterleidingnet. Maar ook kwamen er besluiten ter stimulering van kunst en cultuur door subsidi\u00ebring van het Gelders Orkest, de toneelgroep Theater en plaatselijke verenigingen. Er werd een begin gemaakt met de bouw van een openluchttheater, de uitbouw van de HBS tot lyceum, en met nieuwe scholen (ULO en LO). Er werd grond aangekocht voor sportvelden, de schoolartsendienst werd ingesteld en er werd een nieuw politiebureau gebouwd. Kneppelhout vervulde tijdens zijn burgemeesterschap verschillende functies in allerlei organisaties; hij was gedelegeerde van de gemeente in het bestuur van de Ambachtsschool, voorzitter van het college van curatoren van het lyceum, gedelegeerde in het bestuur van de Openbare leeszaal en bibliotheek, voorzitter van de Maatschappij Tot Nut van \u2019t Algemeen, bestuurslid van de Nutsspaarbank, bestuurslid van de Gelderse Provinciale Brandweerbond, bestuurslid van de zwakzinnigeninrichting te Rekken en vele jaren kerkvoogd van de Nederlands Hervormde Gemeente. Bij zijn afscheid in de raad werd Kneppelhout door alle partijen geprezen voor zijn onpartijdig optreden. Voor zijn verdiensten was hij op 29 April 1952 benoemd tot Of\ufb01cier in de Orde van Nassau. Hij vertrok later met zijn echtgenote opnieuw naar den Haag, waar hij op 11 juli 1976 op 86-jarige leeftijd overleed.", "Reinalda van Eymeren": "Op 28 januari 1540 overleed een vrouw die kan gelden als een van de belangrijkste mystieke schrijfsters uit het Nederlands taalgebied. Zij is de auteur van een internationale mystieke bestseller uit de 16de eeuw, waarvan de eerste druk in 1535 te Utrecht verscheen. Het gaat om de anoniem uitgegeven Die Evangelische Peerle , een bloemlezing uit de geschriften van een op dat ogenblik 72-jarige vrouw, samengesteld door Derick Loher (ca. 1495-1554), een kartuizer monnik uit Keulen. Het boekje, ter grootte van een briefkaart en drie\u00ebneenhalve centimeter dik, was op slag populair en beleefde een jaar later al een herdruk, ditmaal te Antwerpen uitgekomen. Weer vijf jaar later besloot de genoemde Loher een nieuwe, maar nu uitgebreidere editie samen te stellen, die opnieuw te Antwerpen verscheen. Herdruk volgde op herdruk, en tot en met 1629 verschenen er in totaal elf uitgaven in het Diets. Maar ook buiten de Nederlanden groeide de belangstelling voor dit mystieke geschrift, zodat de kartuizers te Keulen besloten in 1545 een uitgave in het Latijn te laten drukken, de internationale taal van die tijd, opgedragen aan Reinalda\u2019s oomzegger Burchard van den Bergh (overl. 1566). Deze Latijnse editie heeft weer als basis gediend voor enkele Franse en Duitse vertalingen. Alles tezamen verschenen er van Die Evangelische Peerle liefst negenentwintig verschillende uitgaven in vier verschillende talen, waarvan de laatste in 1997 het licht zag. Dit boekje verwierf een ongekende populariteit, en had gedurende enkele eeuwen in geheel West-Europa en Noord-Amerika grote invloed. Het werd gelezen bij begijnen en kloosterzusters, bij mannelijke religieuzen en seculiere geestelijken, bij katholieken en doopsgezinden, bij eenvoudigen en hooggeplaatsten.\n\n\n\nHet werd als gebedenboek gebruikt door de Schotse koningin Mary Stuart (1542-1587) en de heiligverklaarde bisschop van Gen\u00e8ve Fran\u00e7ois de Sales (15671610), ter lezing aanbevolen door de Franse kardinaal Pierre de B\u00e9rulle (1575-1629), vertaald door de Silezische mysticus Angelus Silesius (1624-1677), tot bloemlezing omgewerkt door de protestantse dichter Gerhard Tersteegen (1697-1769), en bestudeerd door de katholieke emancipator Josef Alberdingk Thijm (1820-1889). In het begin van de 20ste eeuw werden het werk en de betekenis van deze mystica herontdekt. Sindsdien heeft het niet meer aan belangstelling voor haar ontbroken, onder meer dankzij de kritische editie (1968) van het enig andere bekende werk van deze schrijfster, Vanden Tempel onser sielen uit 1543. In 1987 werd haar portret, van de hand van Henk Hilterman, aangebracht in de basiliek van Sint-Bavo te Haarlem, in de eregalerij van mannen en vrouwen die op markante wijze de Nederlandse spiritualiteit hebben vormgegeven en be\u00efnvloed. Zij wordt er geflankeerd door Thomas a Kempis en Petrus Canisius. Wie was nu de schrijfster, wier naam vanaf het allereerste begin geheim gehouden werd? Nog geen vijfentwintig jaar geleden gaf een veelomvattend historisch en genealogisch onderzoek antwoord op die vraag. De schrijfster van de Peerle is Reinalda (of Derisken) van Eymeren. Zij stamde uit een vooraanstaande Arnhemse familie, en was een oud-tante van de Nijmeegse burgemeesterszoon Petrus Canisius, via diens stiefmoeder Wendel van den Bergh. Door zijn toedoen kreeg haar werk in ruimere kring bekendheid. Zij leefde in het Sint-Agnietenklooster aan de Beekstraat (thans Waalse kerk) in haar geboortestad, een stichting van de Moderne Devotie, waar mensen van wijd en zijd haar kwamen bezoeken. Dit klooster stond bekend om het hoge geestelijke peil van zijn bewoonsters, en de bibliotheek ervan bevatte werken van verscheidene Moderne Devoten zoals Jan Brinckerinck, Thomas van Kempen en Gerlach Peters, en daarnaast van diverse kerkvaders en mystieke schrijvers als Johann Tauler, Jan van Ruusbroec, Hadewijch en Meester Eckhart. Over het leven van Reinalda van Eymeren is weinig bekend. Maar degenen die haar gekend hebben, spraken van haar bijzondere vroomheid en goddelijke verlichtingen. Zij vertelden ook dat zij achttien jaar lang zich onthield van vis en vlees, en wezen op het ongewone feit dat zij driemaal per week ter communie ging, een ongewoon gebruik rond 1500. Zij was zowel muzikaal als intellectueel begaafd, en vertrouwd met de Latijnse taal. Reinalda van Eymeren kan beschouwd worden als de\n\n\n\nbelangrijkste persoonlijkheid uit de tweede bloeiperiode binnen de mystieke vrouwenbeweging in de Nederlanden. Waren Hadewijch en Beatrijs van Nazareth kenmerkend voor de eerste periode, zij vertegenwoordigt de tweede periode, in het begin van de 16de eeuw, samen met Maria van Hout (overl. 1547) en de kring van begijnen in Oisterwijk onder leiding van hun geestelijk leidsman Claes van Esch (ca. 1507-1578). Samen met de kartuizers van Keulen, met wie zij intensieve contacten onderhielden, vormden deze vrouwen een vruchtbare voedingsbodem voor een gezond geestelijk leven binnen een veelal verziekte en verdorde kerk. In hun vitale spiritualiteit wisten zij de mystieke tradities van de Nederlanden (Ruusbroec) en het Rijnland (Eckhart, Suso, Tauler) op een gelukkige manier te combineren. Het is vooral Reinalda van Eymeren die erin geslaagd is in haar geschriften deze verschillende stromingen tot een geslaagde synthese te brengen. Het geheim voor de populariteit van het werk van Reinalda van Eymeren ligt wel in de herkenbaarheid, waarmee zij in directe taal vertelt wat zij zelf ervaren en ontdekt heeft: \u201cWie God wil zoeken en vinden, moet Hem zoeken in zichzelf, in het binnenste van de ziel. Daar is het beeld van God te vinden.\u201d Wanneer de mens de kern van zijn eigen bestaan heeft ontdekt en daarin God zelf heeft erkend, schrijft zij, dan ontstaat er een intimiteit, waarbij alle woorden tekortschieten. Stamelend en tegelijkertijd vol durf en vindingrijkheid probeert zij, als een ware mystica, die eenheid tussen God en mens toch onder woorden te brengen. Indrukwekkend \n\n\n\ngetuigt zij van de liefde die God voor de mens heeft. Zo zegt zij in een van haar gebeden tot God: \u201cIk ben uit U voortgekomen zoals een lief uit de lieve.\u201d Onmisbaar in haar geloofsbeleving is de centrale plaats die Jezus daarin inneemt. In Hem is God mens geworden, en in Hem krijgt Gods vreugde om onder de mensen te verkeren, concreet gestalte. Via de mensheid van Jezus treedt de mens binnen in de ruimte van God. Waar de mens waarachtig met God is verbonden, is er nooit sprake van concurrentie, maar altijd van wederzijdse onmisbaarheid. Wie met God wil meewerken, kan niet wereldvreemd zijn, leest men in de Peerle . Echte mystiek is het tegendeel van schijnheiligheid. Zij is geen vrome luiheid, noch luie vroomheid. De relatie met God wordt geen doel op zichzelf: \u201cWat baten de bloesems, als er geen vrucht op volgt?\u201d Met ongewone felheid keert Reinalda zich tegen hen wier heiligheid steriel en ikgericht is: \u201cAlle heiligheid die een ander tot last is, is niet oprecht.\u201d Reinalda van Eymeren weet op overtuigende manier, vanuit een diep doorvoelde ervaring te spreken over de relatie tussen God en mens. Zij had ontdekt hoe menselijk en goddelijk werken verschillen en waar deze samengaan. Zij weet van haar eigen beperktheid, maar ook van de mogelijkheden die in haar neergelegd zijn. In de loop van haar leven heeft zij zich laten vullen door de volheid van Gods genade, en is zij verrukt geraakt van Gods goedheid en zoetheid. Hoe vaak schrijft zij niet dat de ziel zich te goed moet doen in de wijnkelder van de Heer! Een vrouw die zo weet te getuigen van haar leven in God, met God en door God, werkt aanstekelijk, tot op de dag van vandaag. Wie een harmonische spiritualiteit van eigen bodem zoekt, waarbij actie en contemplatie hand in hand gaan, kan bij haar in de leer.", "Tine Doornink-Hoogenraad": "Tine Hoogenraad werd in Rijswijk geboren. In 1911 verhuisden haar ouders naar Deventer, waar haar vader werd aangesteld als leraar aan de Rijkskweekschool voor Onderwijzers. Na haar jeugd te hebben doorgebracht in Deventer, ging Tine in Utrecht Nederlandse Letteren studeren. Al snel openbaarde zich haar belangstelling voor het historisch bedrijf. Zij volgde onder meer bijvakcolleges bij de historicus Otto Oppermann. Haar kandidaats- en doctoraalscripties gingen respectievelijk over stadhouder Willem III en Johan de Wit. Het was vervolgens de Deventer gemeentearchivaris, mr. B. van \u2019t Hoff, die haar op de archiefopleiding wees en bereid was haar een stageplek te geven. Die mogelijkheid greep Tine met beide handen aan en zo behaalde zij het diploma voor archiefambtenaar der eerste klasse. In 1935 kwam zij voor halve dagen in dienst bij de Atheneumbibliotheek in Deventer. Daarnaast ondersteunde zij haar leermeester Van \u2019t Hoff bij diens publicatie over de correspondentie tussen Marlborough en Heinsius uit de jaren 1701-1711. Toen zij in maart 1940 trouwde met de civiel bouwkundige Gerrit Jan Doornink, stopte zij met werken, zoals in die tijd gebruikelijk. Zij kreeg een zoon. Op 8 april 1943 echter werd haar man, opgepakt voor verzetsdaden, gefusilleerd op de Leusderheide. Zijn stoffelijk overschot werd op 2 mei 1946 herbegraven op de Algemene Begraafplaats te Deventer. Tine bleef achter als weduwe met een klein kind. Snel na het overlijden van haar man pakte zij haar professionele werkzaamheden weer op, want in hetzelfde jaar, 1943, werd zij aangesteld als gemeentearchivaris van Zutphen. Zij volgde daarmee mejuffrouw W.E. Smelt op. Centraal in haar denken en handelen stond de publieksfunctie. Daarom zorgde zij dat tijdens haar archivarisschap veel belangrijke archieven en archiefbestanden ge\u00efnventariseerd en ge\u00efndiceerd werden, zodat zij door onderzoekers gebruikt konden worden. Daarnaast greep zij iedere mogelijkheid aan om over de historie van Zutphen te schrijven en publiceerde zij een stroom van historische artikelen in de plaatselijke periodieken en met name in het Zutphens Dagblad . Was zij als vrouwelijke gemeentearchivaris in Zutphen geen novum, binnen de Nederlandse archiefwereld \n\n\n\nwaren vrouwen nog dun gezaaid. In 1900 was de eerste vrouwelijke gemeentearchivaris in dienst getreden, Rins Visscher te Leeuwarden, en in 1949 werd de eerste vrouw benoemd in het ambt van rijksarchivaris, drs. E.H. Korvezee in Noord-Brabant. In 1955 werd Tine Doornink gevraagd ook het directoraat op zich te nemen van het Stedelijk Museum, Oudheidkamer voor Zutphen en de Graafschap. Zij was de derde vrouw die deze functie zou vervullen. De personele unie als gemeentearchivaris/museumdirecteur was niet zo uitzonderlijk. Zij werd in meerdere plaatsen in ons land toegepast, en al eerder in Zutphen, toen tussen 1877 en 1910 het museum in statu nascendi verkeerde. Als vrouw in deze dubbelfunctie was zij echter een witte raaf. Op zich was deze benoeming een logisch uitvloeisel van de kennis die Tine Doornink op dat terrein al had. Zij kende namelijk de museumorganisatie reeds van dichtbij. Omdat het Museum in het Wijnhuis in april 1945 door brand was getroffen, waren het depot en de museuminventaris ondergebracht op de zolders van het Stadhuis, waar zich ook de archieven van de gemeente bevonden. Sinds 1947 was Tine Doornink actief als penningmeester van de commissie van beheer van het museum. Toen zij in 1950 een tentoonstelling maakte ter gelegenheid van het feit dat honderd jaar daarvoor de eerste archivaris in Zutphen was benoemd, maakte zij daarmee haar debuut als tentoonstellingsmaker. Bovendien had zij samen met museumdirecteur Wilhelmina van Alphen (1882-1964) over Zutphens zilver en zijn makers gepubliceerd. Na deze dubbelbenoeming droeg zij een groot deel van haar archieftaken over aan assistent-archivaris R. Wartena. De nieuwe huisvesting van de museumvoorwerpen nam aanvankelijk haar meeste tijd in beslag. In 1945 was besloten de kloostergebouwen bij de Broederenkerk aan te passen voor behuizing van archief en museum. Het archief kreeg als eerste in 1954 een fatsoenlijke huisvesting in het gebouw aan de Rozengracht dat oostelijk aansloot bij het klooster. Nadat de Rijkslandbouwwinterschool het klooster in 1957 had verlaten, en de restauratie van de refter en het dormitorium was afgerond, kon het museum er zijn intrek nemen. Op 15 juli 1961 werd het of\ufb01cieel geopend. Het was voor het eerst in de geschiedenis van het museum dat het zich zo overzichtelijk kon presenteren. Tine Doornink zorgde niet alleen voor een essenti\u00eble verbetering van de huisvesting van de archieven en het museum, maar vervolgens ook voor de verbetering van het personeelsbestand. De gemeenteraad was namelijk inmiddels akkoord gegaan met de benoeming van een museumassistent, drie suppoosten en een conci\u00ebrge. Net als in haar archivarisschap toonde zij zich ook in de museale presentatie vooral publieksgericht. Zij probeerde de voorwerpen in onderlinge samenhang zo aantrekkelijk mogelijk voor het publiek te presenteren. Dat resulteerde in verschillende kamers, zoals de keuken, apotheek, Staringkamer en stijlkamers met kleding en meubelen. Daarnaast richtte zij een historische en een topogra\ufb01sche zaal in. Evenals haar voorgangsters organiseerde zij geregeld tentoonstellingen. De nadruk lag daarbij op de geschiedenis van de stad en regio. Zo richtte zij ter gelegenheid van het 775-jarig bestaan van de stad in 1965 een expositie in over de middeleeuwse geschiedenis van Zutphen, en in 1970 over geneesheren en gasthuizen. Daarnaast gaf zij ook jonge beeldende kunstenaars uit Gelderland de mogelijkheid tot het exposeren van hun werk. Het betrof vooral \ufb01guratief werkende kunstenaars. Haar actieve tentoonstellingbeleid wierp zijn vruchten af. In 1965 werden er voor het eerst meer dan tienduizend bezoekers geteld. Daarnaast zorgde zij dat het museum een bruisende culturele plek werd, waar verschillende activiteiten als lezingen en concerten werden georganiseerd. Daarin werd zij bijgestaan door de in 1962 opgerichte Vereniging van Vrienden van het Stedelijk Museum. Zij beschreef de lotgevallen van het museum in het boekje Het Stedelijk Museum Oudheidkamer voor Zutphen en de Graafschap (1968), dat werd uitgegeven in de Walburgreeks. In 1973 ging zij met pensioen. Aan haar opvolger, C.O.A. baron Schimmelpenninck van der Oije, liet zij goed geoliede en levendige organisaties na. Tine Doornink speelde een prominente rol in het historisch-wetenschappelijke leven van Zutphen en de regio. Lokaal was zij bestuurlijk actief als lid van de monumentencommissie en van het college van regenten van het Wijnhuisfonds. Als zodanig begeleidde zij veel restauraties van Zutphense monumenten die tijdens de Tweede Wereldoorlog zwaar gehavend waren. Haar archivalische, historische en kunsthistorische kennis zorgde voor een uiterst waardevolle inbreng. Ook bekleedde zij bestuursfuncties bij onder meer de Historische Vereniging \u2018Gelre\u2019. Zij ontwikkelde zich tot een autoriteit op het terrein van de musea in Gelderland. Dit resulteerde onder meer in 1957 in de oprichting van Het Gelders Oudheidkundig Contact . Deze instelling groeide mede door haar idee\u00ebn en opvattingen uit tot een volwaardige dienst die musea en oudheidkundige verenigingen in Gelderland adviseerde en begeleidde. Aangezien Tine Doornink soms\n\n\n\n\n\nook zelf optrad als adviseur voor de kleinere Gelderse musea en oudheidkamers, werd het Stedelijk Museum de spil van de Gelders musea. Zij werd ook lid van de redactie van het bulletin ervan, het Contactbericht van het Gelders Oudheidkundig Contact . Veel van haar onderzoek heeft zijn neerslag gekregen in de ongeveer negentig publicaties die verschenen als (kranten-)artikelen en boeken. Ook na haar pensionering in 1973 bleef zij onvermoeibaar onderzoek doen en publiceren. Per saldo schreef zij in die jaren de meeste van haar boeken. Een van haar bekendste werken is Kleine geschiedenis van Zutphen (1952), die in 1986 zijn vijfde druk beleefde. De onderwerpen van haar publicaties verraden haar brede belangstelling. Sommige betreffen archivalisch onderzoek, zoals Het oud-archief van de gemeente Zutphen: derde stuk, regestenlijst van brieven. Dl. 1, dl. 2 en index (1981). Andere behandelen historisch onderzoek, vooral naar de geschiedenis van monumenten uit Zutphen, zoals De Munt en De Gouden Sterre (1969), De Proosdij (1975) en Adamanshuis (1983). Van haar hand verscheen het deel over Zutphen in de Historische stedenatlas van Nederland (1983). Ten slotte laten weer andere publicaties haar kunsthistorische kennis zien. Zij had haar hart verpand aan ambachtelijke producten, zoals klokken, vijzels, zilversmeedkunst en uurwerken. Zo ging haar eerste artikel over Deventer klokgieters (1941) en schreef zij, dikwijls samen met Wilhelmina van Alphen, uitvoerig over Zutphens zilver en zijn makers (1954) en Zutphens zilver (1965, 1976, 1980). Zij drukte als archivaris, en vanaf 1955 ook als museumdirecteur, dertig jaar lang haar stempel op het culturele leven van Zutphen. Tine Doornink werd erelid van de Vereniging Gelre en voor haar verdiensten benoemd tot Ridder in de Orde van Oranje-Nassau \n\n\n\n(1973). Als eerste ontving zij in 1984 de erepenning van de Stichting Wijnhuisfonds. Ter gelegenheid van haar tachtigste verjaardag verscheen in 1988 een feestbundel over de geschiedenis van Zutphen. Daarin werd niet alleen de loftrompet over haar gestoken, maar ook een overzicht van haar publicaties opgenomen. Bij haar overlijden in 1999 werd zij gekenschetst als \u201ceen hardwerkende, bijzonder inspirerende vrouw die duidelijk haar sporen in Zutphen heeft nagelaten. Ze is van grote betekenis geweest voor de professionalisering van zowel het archief als het museum.\u201d", "Arnold Tinneveld": "Nol Tinneveld keerde in 1912 met zijn ouders terug uit het in Duitsland gelegen Sterkrade, naar het Oost-Gelderse Didam, toen een kleine gemeente met nog geen 5000 inwoners. Zijn ouders waren eenvoudige maar hardwerkende mensen, die eerst in het Ruhrgebied hadden gewerkt, omdat men daar meer verdiende en er meer werk was. Aan deze vorm van arbeidsmigratie was met de naderende crisis van de Eerste Wereldoorlog een plotseling einde gekomen. In Didam begonnen zij een klein boerenbedrijf, waar de handel in kleinvee af en toe voor extra inkomsten zorgde. Nol Tinneveld trok in 1922 naar de onderwijzersopleiding in Terborg, waar hij vier jaar later zijn diploma haalde. Aan het begin van de jaren \u201930 kreeg hij een vaste aanstelling in Nieuw-Dijk, dezelfde school die hij op 15-jarige leeftijd had verlaten. Hier leerde hij ook zijn vrouw, Do Bouwmans, kennen met wie hij kort na de Tweede Wereldoorlog in het huwelijk zou treden. Naast het dagelijkse lesgeven had hij tijd voor het schrijven van stukjes in het weekblad De Liemers , waar hij onder het pseudoniem \u2018Tijl\u2019 plaatselijke kwesties op de korrel nam. Vermoedelijk ontwikkelde hij als redacteur veel interesse voor de gemeentepolitiek, ondanks het feit dat hij in zijn verslaggeving liet doorschemeren dat hij zich flink kon ergeren aan het oeverloos geleuter van de raadsleden; de oplage leed hier niet onder, integendeel. Naast zijn onderwijsfunctie en raadslidmaatschap besteedde hij ook tijd aan het plaatselijk verenigingsleven en was hij actief als secretaris van de afdeling Zevenaar van de R.K. Onderwijzers Vereniging (KOV). In 1958 stelde hij zich kandidaat voor de gemeenteraadsverkiezingen van Didam met de Lijst Tinneveld. Het was een gouden greep, want meer dan een kwart van de toenmalige kiesgerechtigden bracht zijn stem uit op de Lijst Tinneveld. Tinneveld werd vrijwel direct benoemd tot wethouder en loco-burgemeester. Zijn onafhankelijkheid, hij had immers een betaalde baan, maakte hem erg populair, want hij kon zich hierdoor, geheel belangeloos, wijden aan de gemeentepolitiek, een houding die niet alle raadsleden zich konden veroorloven. Voeg hierbij zijn integriteit, politieke durf \u00e9n het feit dat hij als vooruitstrevend katholiek de conservatieve \n\n\n\n\n\ndorpspolitiek durfde aan te pakken, dan verklaart dit zijn populariteit. De uitoefening van zijn onderwijzerschap enerzijds en zijn wethouderschap anderzijds, hield hij ruim 10 jaar vol. In 1974 motiveerde Tinneveld zijn plotselinge vertrek als wethouder \u00e9n de be\u00ebindiging van zijn lidmaatschap van de plaatselijke afdeling van de Katholieke Volkspartij (KVP) als volgt:... \u201cde KVP-afdeling Didam bestaat slechts op papier, [...] doet niets en wordt slechts misbruikt voor verkiezingsdoeleinden [...] van een normale democratische organisatie is g\u00e9\u00e9n sprake\u201d. Tegen deze politiek had hij t\u00e9 lang alleen moeten vechten. De grote betrokkenheid van Nol Tinneveld bij zijn woonplaats en woonomgeving, blijkt mede uit zijn gedrevenheid voor de plaatselijke- en regionale historie. Naast de ordening en zorg voor vele stukken van het plaatselijk archief, zorgde hij ook voor onderdak voor particulier materiaal in het Rijksarchief te Arnhem, zoals dat van de familie Van Nispen tot Sevenaer. Grote belangstelling toonde hij ook voor archeologische voorwerpen, zoals artefacten. Veel toevallige opgravingen en vondsten werden dan ook vaak naar Tinneveld gebracht om te vragen wat het voorstelde. Zijn woning herbergde langzamerhand een bijzondere archeologische collectie en zijn grootste wens was dan ook deze in een streekmuseum onder te brengen. Vanaf 1948 had hij al concrete plannen klaarliggen voor zo\u2019n regionaal museum, maar zoals zo vaak bleef de realisatie hiervan lang uit, namelijk tot 1981, vier jaar na zijn overlijden. In de buurgemeente Zevenaar kwam toen het Liemers Museum van de grond en hierin kreeg de archeologische collectie van Nol Tinneveld een ereplaats in de naar hem genoemde Tinneveldkamer. Naast het verzamelen van archeologisch materiaal, was Nol ook geboeid geraakt door het archiefmateriaal van Didam en van \u2018zijn streek\u2019 de Liemers. Als redacteur van De Liemers schreef hij ook vele korte verhalen of stukjes over uiteenlopende lokale en regionale onderwerpen, bijdragen die in enkele gevallen werden gebundeld en waartoe de Westervoortse onderwijzer A. G. van Dalen hem vermoedelijk had gestimuleerd. Naast onderwerpen als havezaten of volksverhalen, waaronder sprookjes, onderzocht Tinneveld ook de veld- of perceelsnamen. Hij was niet te beroerd om de gesprekken op bandrecorder vast te laten leggen. Door deze wijze van archivering in \u2018naamgeving\u2019 kwam hij veel te weten over het gewone, dagelijkse leven in Didam en omgeving. Later zijn veel van dergelijke notities bij de afdeling Volkskunde van het P.J. Meertensinstituut te Amsterdam beland. Tinneveld was geen onderzoeker, eerder een verzamelaar. Dankzij de grote hoeveelheid kennis die hij hieraan ontleende, kon hij in 1949 een belangrijke bijdrage leveren aan de dissertatie van F.W.G. Pijls, toen leraar aan de middelbare landbouwschool in Didam, waarvoor hij een zeer gedetailleerde bodemkaart van de gemeente tekende. Een kleine vier jaar later volgde onder zijn redactie een andere bijzondere uitgave, die bestond uit zeer uiteenlopende bijdragen over diverse onderwerpen betreffende de Liemers. Het boek werd uitgegeven ter gelegenheid van de 80ste verjaardag van de Twentse industrieel J.H. van Heek, die evenals Tinneveld grote interesse toonde voor zijn woonomgeving en zijn geliefkoosde bezit, Huis Bergh. In de jaren hierna kwam ook de organisatie tot bevordering van culturele grenscontacten, Liemers-Niederrhein, van de grond. Tinneveld was bij de oprichting betrokken en vanaf 1965 tot aan zijn dood lid van het algemeen bestuur. Een belangrijke mijlpaal bereikte hij in 1973, toen hij samen met dr. D.P. Blok een publicatie realiseerde op het gebied van de toponymie of \u2018naamkunde\u2019 over Didamse veld-en perceelsnamen, met een bijdrage over de nederzettingsgeschiedenis van\n\n\n\nDidam. Voor al deze inspanningen kreeg hij een jaar later een regionale onderscheiding: de Turmac-Liemersprijs. Door een tragisch auto-ongeluk in Elten kwam Nol Tinneveld in augustus 1977 om het leven. Zijn vrouw raakte zwaargewond en werd naar het nabij gelegen Emmerikse ziekenhuis vervoerd, maar stierf een aantal weken later. In hun inleiding bij De Liemers van Nol Tinneveld betitelen Thoben en Mombarg op treffende wijze Tinneveld als \u2018De stem en het cultureel geweten van de Liemers\u2019. Tinneveld was de stem van Liemers, omdat hij aandacht vroeg voor de cultuur en geschiedenis van de Liemers, waarbij hij het accent overigens wel bij Didam legde. Hij was het cultureel geweten van de streek, omdat hij zich sterk maakte voor een regionaal museum en wees op het belang van het verantwoord omgaan met historisch-archeologisch erfgoed.", "Christine Bader": "Christine groeide op in een gegoed middenstandsgezin in Leiden. Dat zij na de HBS een universitaire studie in haar woonplaats begon, was voor een meisje in die tijd toch niet gebruikelijk. De gekozen studierichting was ronduit bijzonder: geneeskunde. De slechte gezondheidstoestand van veel kinderen in de Leidse arbeiderswijken speelde bij Christines keuze een rol. Een universitaire leerstoel kindergeneeskunde kende ons land toen nog niet. Die specialisatie maakte Christine zich eigen na haar artsexamen (1904). Zij deed dat in drie functies: als tweede geneeskundige van het Arnhemse Kinderziekenhuis (vanaf 1906), als algemeen arts en als schoolarts. Bovendien volgde ze stages in het buitenland, onder meer bij Heinrich Finkelstein in Berlijn, bekend van zijn onderzoek naar de betekenis van eiwitmelk voor de kindervoeding. In deze tijd kwam kunstmatige zuigelingenvoeding in zwang, maar deze was vaak nog van onvoldoende kwaliteit. De onbekendheid bij moeders met het gebruik van deze voeding en de vereisten voor goede hygi\u00ebne was groot. De in 1908 opgerichte Nederlandsche Bond tot Bescherming van Zuigelingen kreeg door de inzet van Christine Bader al in 1911 een afdeling in Arnhem, met haarzelf als voorzitter. Spreekuur werd gehouden in het Kinderziekenhuis. De hoop dat dit zou werken als een soort consultatiebureau, ging niet in vervulling. Arnhemse moeders gingen pas naar het spreekuur als hun kind al ziek was en nadat ze een verwijzing van hun arts hadden gekregen. Dat overtuigde de jonge kinderarts des te meer van de noodzaak van consultatiebureaus in de wijken. Om de weg vrij te maken voor verwerkelijking van haar idee\u00ebn over een laagdrempelige consultatiemogelijkheid in de eigen wijk legde ze in 1918 haar voorzitterschap neer. Als basis voor de opbouw van preventieve, integrale zuigelingen- en kleuterzorg op wijkniveau gaf ze in datzelfde jaar de stoot tot oprichting van de Arnhemsche Vereeniging Zuigelingenzorg. Met deze sociale actie riep ze grote weerstand op bij de gevestigde (mannelijke) medische stand. In 1921 be\u00ebindigde ze ook haar werkzaamheden als algemeen arts en schoolarts. In plaats daarvan werd ze inspectrice voor de hygi\u00ebne van het kind in de provincies Noord-Brabant en Limburg. Later kwamen hier de disciplines tbc-bestrijding (1924) en bestrijding geslachtsziekten (1926) bij. Naast deze inspectietaak buiten Gelderland leverde zij in de eigen provincie een bijdrage aan de opbouw van de gezinszorg waartoe\n\n\n\nhet Groene Kruis het initiatief had genomen. Op landelijk niveau deed de Nationale Vrouwenraad in 1924 met succes een beroep op haar, evenals (later) de Internationale Vrouwenraad. Inmiddels bleek dat het in Arnhem begonnen werk aansloeg. Eind 1926 ontsproot een nieuwe loot aan de stam van de preventieve kinderzorg: de Arnhemsche Vereeniging Kleuterzorg, met opnieuw Christine Bader als voorzitter. Het doel van kleuterzorg was het voorkomen van \u201clichamelijke, geestelijke en moreele invaliditeit\u201d door slechte zorg in de kleutertijd. Allereerst waren consultatiebureaus nodig. Te vaak had Bader, in haar werk als schoolarts, gezond ontslagen zuigelingen ernstig verzwakt aan haar controletafeltje in de school teruggezien. Daarenboven waren nodig: een dagkoloniehuis (medisch openlucht-kleuterdagverblijf ), huisbezoek en cursussen voor moeders. Arnhem had hiermee een primeur, zowel wat consultatiebureaus voor kleuters (1927) als het medisch kleuterdagverblijf Het Zonlicht (1928) betreft. Toen Het Zonlicht naast de sterk ontwikkelde zorg voor hygi\u00ebne ook nog een eigen opleiding tot kinderverzorgster en een openlucht-kleuterschool (1930) kreeg, waren de kleuters van Arnhem en omgeving zonder meer bevoorrecht te noemen. De gezonde kleuters op deze school kregen onder meer fr\u00f6belles in de openlucht. Aanvankelijk rustten ze de hele middag, eveneens buiten. Het door Bader opgerichte bouwwerk vroeg om consolidatie. Om het werk zelf aan te sturen zette zij in 1933 een punt achter haar inspectietaken. In de periode van economische crisis met terugvallende sociale woningbouw werd de lighal \u2013 overdekt, maar met ruime toevoer van buitenlucht \u2013 van het kleuterdagverblijf vergroot en werd een veranda toegevoegd. Al vlug na de Duitse inval werd het werk van Het Zonlicht bedreigd, vooral door pogingen tot inbeslagname van het vermogen, delen van de accommodatie en materialen. Bovendien bemoeide de Nationalsozialistische Volkswohlfahrt (NSV), de Duitse nationaalsocialistische partijorganisatie die zich bezighield met sociale hulpverlening, zich indringend met het eigenlijke werk. Door hardnekkig volhouden van Bader werd een in april 1943 uitgegane beschikking tot liquidatie door een gemachtigde van Duitse (!) zijde op dood spoor gerangeerd. In mei 1944 kon de bezetter er echter niet meer van worden weerhouden om alle gebouwen voor \u2018Umquartierungszwecke\u2019 in beslag te nemen. Na Dolle Dinsdag (5 september 1944) vluchtte de NSV, net als veel andere Duitse instellingen. Een direct door Kleuterzorg verkregen machtiging om Het Zonlicht weer in gebruik te nemen, werd v\u00f3\u00f3r haar uitvoering doorkruist door de slag om Arnhem (17-26 september 1944). Tijdens de evacuatie van de Arnhemse bevolking werd vrijwel de gehele accommodatie vernietigd dan wel zwaar beschadigd. Kleuterzorg was uitgeschakeld. Een klein aantal Arnhemmers met als taak beveiliging van en zorg voor (technische) installaties mocht in de stad blijven. Deze groep moest zich concentreren op de Geitenkamp aan de noordrand van de stad. Bader moest in december 1944 hierheen vertrekken. Tot aan de bevrijding manifesteerde zij zich in een nieuwe rol: die van noodarts. In een wijk zonder elektriciteit bezocht zij ook \u2019s avonds en \u2019s nachts haar pati\u00ebnten, ondanks het gevaar door zenuwachtige soldaten te worden beschoten. Zo Kleuterzorg ooit in een dringende behoefte voorzag, dan was dat na terugkeer van de verzwakte bevolking. Maar ook hierna was (vernieuwde) inzet voor de kleuters hard nodig. Kleuterzorg beperkte zich in Baders opvatting niet tot lichamelijk welzijn alleen. In een jaarverslag van de instelling haalde zij hoogleraar psychiatrie H.C. R\u00fcmke aan, die op het Nationaal Congres voor Volksgezondheid (1946) sprak over neurose als volksziekte: \u201cWij weten voorts, dat de neurose in de vroegste jaren haar ontstaan vindt.\u201d Bader begon in 1946 met de wederopbouw van de fysieke structuur van haar levensideaal. Met aanzienlijke kapitaalhulp uit Zwitserland en gaven in natura uit Engeland, Amerika, Zweden en Denemarken verrees op het landgoed Den Heuvel aan de Amsterdamseweg het nieuwe hoofdgebouw van Kleuterzorg als een van de eerste bouwprojecten na de bevrijding. Na gereedkoming van de paviljoens opende prinses Juliana het herrezen Kleuterzorg in juli 1947. Een jaar later verrees er ook weer een consultatiebureau op eigen terrein. De eigen opleiding en de openlucht-kleuterschool begonnen eveneens weer met hun taak. Aan de vooravond van Christine Baders 75ste verjaardag hield de toenmalige directeur-generaal voor de volksgezondheid P Muntendam (1901-1986) haar zijn be. roepsgenoten ten voorbeeld wanneer \u201czij zich terneergedrukt voelden door de tegenstromingen des leven\u201d. Bij de grote waardering die haar werk uiteindelijk ten deel viel, bleef Christine Bader bescheiden. Deze bescheidenheid bleek al duidelijk in 1929 tijdens het grote Congres voor de Lichamelijke Verzorging van den Kleuter. Toen moest de tweede voorzitter haar uitnodigen in verweer te komen tegen een inleider die het gebruik van douchebaden had ontraden. In bescheidenheid ging ze ook na de oorlog door met haar werk. Ze ontzag zichzelf daarbij niet: veel vrije tijd was volgens haar voor een mens niet goed. Maar rechtlijnig\n\n\n\n\n\nwas ze evenzeer. Een voorbeeld daarvan is het feit dat de direct na 1945 aangetrokken kinderarts K.H. Heeroma slechts tot 1949 bij Kleuterzorg bleef. Heeroma wilde niet de kloon zijn, waarop Bader gehoopt had. Tegenover deze schijnbare hardheid stond haar idealisme. Op jonge leeftijd werd ze zo getroffen door een ervaring van enkele Leidse medestudenten, dat zij vastbesloten raakte zich in dienst te stellen van een ideaal waarvan bij voorbaat duidelijk was dat het moeilijk te verwezenlijken was. De medestudenten hadden in een Leidse fabriekswijk twee kinderen gevonden die in een portiekje dodelijk vermoeid in slaap waren gevallen. Samen met deze studenten nam Christine \u2019s zaterdags fabriekskinderen mee de duinen in. Aan de blijde verwondering van deze kinderen dacht deze vrouw nog bewogen terug toen ze vijftig jaar arts was. Hoewel zij in de laatste tien jaar van haar leven zeer actief bleef, keek zij ook terug op haar werk. In haar Overpeinzingen bij een 50-jarig artsjubileum stelde ze vast dat het inzicht was gegroeid dat de grondslagen van het karakter van een volwassene al in zijn kleutertijd gelegd worden. Over de aanvankelijke tegenwerking die ze binnen de medische stand had ontmoet, schreef ze: \u201cDe collegiale wrevel vanuit de beginperiode veranderde later in welwillende medewerking door een groot aantal aanvragen voor opname door huisartsen en specialisten.\u201d Maar met haar bestuur kreeg ze nogmaals een verhuizing en nieuwbouw voor te bereiden. Juist op een deel van Den Heuvel was het oog gevallen voor de nieuwbouw van Het Dorp, dat bestemd was voor gehandicapte volwassenen. Op de bestuursvergadering van eind 1963 ging dan toch het voorzitterschap over op de dermatoloog J.N.van der Horst (1919-1991). Christine werd benoemd tot erevoorzitter. Haar fysieke krachten waren inmiddels duidelijk afgenomen. Toch bracht de directrice van het kleuterdagverblijf, zuster J.C. van Dongen, ook toen nog regelmatig rapport aan haar uit. Op zondag 23 mei 1965 is zij overleden, in haar bungalow op het terrein van Kleuterzorg, vanwaar zij uitzicht had op de jeugd voor wie zij zich inzette. Zij werd in stilte te Dieren gecremeerd. Die stilte was in haar geest: \u201cNiet ik, alleen mijn werk.\u201d", "Petrus Montanus": "Als zovele aankomende Noord-Nederlandse geleerden in deze tijd doorliep Montanus de Latijnse school te Deventer tijdens het rectoraat van Alexander Hegius. Van 1482 tot 1488 studeerde hij aan de artesfaculteit van de universiteit van Keulen, waar hij de magistertitel behaalde; het is niet uitgesloten dat hij ook enige tijd te Leuven studeerde. Daarna kwam hij aan de kost als schoolmeester. Hij doceerde in elk geval aan de stadsscholen te Nijmegen en te Amersfoort; als rector van deze laatste instelling overleed hij in 1507, nog geen veertig jaar oud (de mededeling in de oudere literatuur dat hij rector van het Amersfoortse fraterhuis zou zijn geweest, is onjuist: Montanus behoorde niet tot de Broeders des Gemenen Levens, al onderhield hij te Amersfoort wel nauwe betrekkingen met hen). Zijn biograaf Gerard Geldenhouwer noemt Alkmaar als plaats waar Montanus laatstelijk werkte en overleed, maar dat moet een vergissing zijn. Montanus is vooral belangrijk als Latijns dichter. Hij was de eerste satirische dichter in klassieke trant uit de Nederlanden. Van zijn Satyrae , geschreven in navolging van met name Persius, verschenen in zijn dagen drie uitgaven: in 1501 te Deventer (satiren 1-6), in 1506 te Zwolle (satiren 1-8) en in 1506 of 1507 opnieuw te \n\n\n\n\nZwolle (satiren 10-12). De laatste twee uitgaven werden bezorgd door Gerard Geldenhouwer, die voor Montanus grote bewondering koesterde en in navolging van de laatste ook zelf satiren schreef (verschenen in 1515). Aan de door Geldenhouwer bezorgde uitgaven van de Satyrae zijn, in wisselende samenstelling, korte teksten toegevoegd, veelal in de vorm van brieven, sommige van Montanus, andere aan hem gericht. Zijn correspondenten waren vooral andere Gelderse humanisten als Geldenhouwer en Johannes Murmellius. Geldenhouwers eigen exemplaren van de uitgaven van 1506 en 1506/07 worden \u2013 met uitvoerige aantekeningen van zijn hand \u2013 bewaard in de universiteitsbibliotheek van Marburg. De aantekeningen verraden dat Geldenhouwer werkte aan een uitgave van al Montanus\u2019 satiren tezamen, maar dat plan heeft hij nooit verwezenlijkt. In plaats daarvan liet hij in 1529 te Straatsburg een uitgave verschijnen van de satyren 7, 8, 10 en 12, waaraan hij een levensbeschrijving van Montanus toevoegde; bovendien liet hij de tot dan toe nooit gepubliceerde negende satyre afdrukken in Battista Fiera, Coena de herbarum virtutibus (Straatsburg, ca. 1529). De Satyrae laten Montanus kennen als een bekwaam Latijns dichter die niet terugdeinsde voor scherpe kritiek op onder meer corrupte vorsten, slechte dichters, onbetrouwbare artsen, zedeloosheid in het algemeen en \u2013 in goed-humanistische trant \u2013 het middeleeuwse onderwijs met zijn gebrekkige Latijn en zijn eindeloze disputaties. Behalve op de klassieke Latijnse literatuur inspireerde Montanus zich op het Italiaanse humanisme, waarmee hij opmerkelijk goed bekend was, met name met het werk van de Florentijnse platonist Marsilio Ficino; er zijn dan ook duidelijke Platoonse invloeden in zijn werk aanwijsbaar. Overigens keek Montanus niet alleen met bewondering, maar ook met afgunst naar de Italiaanse Renaissance. Als zovele geleerden benoorden de Alpen hing hij de gedachte aan dat de Germaanse wereld Itali\u00eb moest en zou voorbijstreven dankzij een opbloei van de klassieke beschaving. Naast de Satyrae noemt Geldenhouwer nog de volgende werken van Montanus: Adagia (in twee boeken), De ordine et dispositione (in twee boeken), In doctrinam Aristotelicam (\u00e9\u00e9n boek) en Epistolae et epigrammatae (\u00e9\u00e9n boek). Geen van deze werken is overgeleverd, al heeft het laatstgenoemde werk mogelijk brieven bevat die ook uit andere bron bekend zijn, bijvoorbeeld uit de uitgaven van de Satyrae . Voor het overige is alleen van het eerste werk een fragment bewaard gebleven, namelijk \u00e9\u00e9n adagium uit het eerste boek. Dit adagium werd, onder de titel De laudibus Germanorum , door Geldenhouwer opgenomen in de eerste druk van zijn Historia Batavica (Straatsburg 1530); Geldenhouwer dateerde de tekst aldaar op 1504. In Geldenhouwers Germanicarum historiarum illustratio (1542) is nog een korte tekst van Montanus opgenomen, zonder titel, waarin deze de Germanen oproept tot het beschrijven van hun geschiedenis en tot een cultureel reveil in het algemeen. Het betreft wellicht een brief of brieffragment. Evenals deze tekst kenmerken Montanus\u2019 overige bewaard gebleven brieven zich door soepel Latijn en een zekere stoutmoedigheid van gedachte. Men verwarre overigens onze Petrus Montanus niet met anderen die onder deze naam bekend zijn, zoals de taalkundige Pieter Berch (1594/5-1638).", "Johan Vos": "\u201cIk geleuf da\u2019k daor al eens een stuksken oaver eschreven heb\u201d zei Johan Vos tegen iemand die hem wees op iets bijzonders. Geen wonder dat hij dat kon zeggen, omdat hij gedurende 46 jaar in De Graafschapbode stukjes schreef over \u2013 vooral \u2013 de natuur in de Achterhoek en Liemers. Johnny Vos kwam uit een socialistisch gezin. Zijn vader was hoofdonderwijzer in Eibergen en kreeg nogal eens problemen door zijn uitgesproken voorkeur voor het vroege socialisme. Waarschijnlijk heeft Vos zijn vrouw Mien ontmoet in een kamp van de Arbeiders Jeugd Centrale (AJC) te Vierhouten. In het begin van zijn arbeidzame leven heeft Vos het langst gewerkt bij de Waterleidingmaatschappij OostGelderland (WOG) te Aalten. Zijn taak was ervoor te zorgen dat de mensen in het buitengebied zich ook aansloten op het \u2018WOG-water\u2019. De meeste boerderijen hadden nog hun eigen waterput en Vos probeerde de mensen te overreden zich te laten aansluiten op het gezondere waterleidingwater. Als hij een paar mensen per week overhaalde was zijn werk gedaan en kon hij zich aan de natuur wijden. Het contact met de mensen in de streek en het feit dat hij alles op de \ufb01ets deed hebben niet weinig bijgedragen aan zijn grondige kennis van natuur, volksverhalen, folklore, streekgeschiedenis en dialecten. In 1947 kwam Vos te werken bij de Belastingdienst in Doetinchem, waar hij tot aan zijn pensioen bleef. In 1941 begon hij voor De Graafschapbode stukjes over de natuur te schrijven. Op 30 december 1987 verscheen de laatste bijdrage van zijn hand in de rubriek \u2018Natuurleven\u2019, onder de titel \u2018De huiskrekel bij het haardvuur\u2019, een stukje dat karakteristiek voor hem is. Elementen van streekgeschiedenis, dialect en natuurwaarnemingen worden daarin tot een aangenaam en pretentieloos verhaal ineengevlochten. Vos was een rasverteller en een graag geziene gast op excursies en samenkomsten van de natuurhistorische vereniging (KNNV) te Doetinchem en de diverse organisaties die zich met het streekeigene bezighouden. Uit zijn artikelen komt hij naar voren als een man die op een eenvoudige manier aandacht vraagt voor allerlei zaken in\n\n\n\n\n\nAchterhoek en Liemers en niet te vergeten Westfalen. Deze streek in Duitsland lijkt wat natuur en dialect betreft op de Achterhoek en ook daar heeft Vos veel gezworven. Zijn kracht lag in zijn vermogen een onderwerp in een brede context te plaatsen, waarin natuur en cultuur dooreengevlochten waren, waardoor dat een breed publiek aansprak. Hij ging ook niet over een nacht ijs. Als hij iets opschreef dan was dat gedegen voorbereid en nageplozen. Hij had een hekel aan fantasie in zijn verhalen. Wist hij iets niet, dan liet hij dat ook duidelijk merken. Zijn werk heeft waardering geoogst. In 1981 werd hij benoemd tot ridder in de Orde van Oranje-Nassau en ontving hij de oorkonde van verdienste van de Oudheidkundige Vereniging \u2018De Graafschap\u2019 en in 1990 kreeg hij het \u2018Verdienstkreuz am Bande des Verdienstordens der Bundesrepublik Deutschland\u2019. Hij kreeg deze onderscheiding voor zijn \u201clangj\u00e4hriges Engagement zur Verbesserung der niederl\u00e4ndisch-deutschen Beziehungen, seinen Einsatz f\u00fcr die Verst\u00e4ndigung der Menschen \u00fcber die Grenze hinweg und den Abbau wechselseitiger Vorbehalte\u201d. Ook in 1990 werd hij genomineerd voor de Heimans-en-Thijsseprijs, maar het bleef bij een kandidatuur, omdat de prijs aan een meer landelijk bekend persoon werd toegekend. Vos publiceerde na de Tweede Wereldoorlog verscheidene boeken, onder meer over het volksleven in de Achterhoek en een wandel- en fietsboek. In 1957 verscheen nog zijn boek Achter Rijn en IJssel , dat hem toen een zekere bekendheid gaf. Hij maakte dit boek in samenwerking met de fotograaf Wim K. Steffen uit Velp. Het bekendst is hij echter geworden door de wekelijkse natuurrubriek in De Graafschapbode.", "Johan Arie de Jongh": "Johan Arie de Jongh was een telg uit het vooraanstaande geslacht met die naam in Gameren; zijn overgrootvader Hendrick Petersz vestigde zich in 1771 in dat dorp door zijn huwelijk met Mereke van de Werken, een dochter van Aernout Petersz van de Werken en Geertruij Peters Lenshoeck. De familie was afkomstig uit Poederoijen; de stamvader Baijen Lenaertsz was aan het eind van de 16de eeuw gegoed in Zuilichem. Vandaar vestigden zijn nazaten zich in Nieuwaal, Gameren, Haaften en Zaltbommel. Sommigen namen de naam Hoogerwerff aan, anderen noemden zich De Jongh. In Zuilichem en Gameren maakten De Jongh\u2019s deel uit van het dorpsbestuur. De grootvader van Johan Arie, Gerrit de Jongh, was grootgrondbezitter en wethouder in Gameren; in 1861 was hij met f 440,43 de hoogstaangeslagene voor de belastingen in dat dorp. Gerrits zoon Gijsbert Frederik was landbouwer, evenals zijn voorouders, maar raakte na 1860 in toenemende mate betrokken bij de steenoven in de Gamerense uiterwaard van de steenbakkers Arie Jacobus (Herwijnen) en Johannes Mijnlieff (Vianen). In 1897 kocht Gijsbert Frederik de Mijnlieff\u2019s uit en werd alleen-eigenaar van de oven. Op 15 januari 1875 werd Johan Arie geboren op het huis De Ploegnagel, dat zijn vader had gebouwd op een boomgaard die hij in 1869 had gekocht van Jan Willem van Kerkwijk, de burgemeester van Gameren. Na de openbare lagere school in Gameren, bezocht Johan Arie de HBS in Zaltbommel. In de jaren na zijn eindexamen was hij betrokken bij het beheer van landerijen \n\n\n\n\n\nvan zijn vader en \u2013 samen met zijn oudere broer Gerrit Johan \u2013 bij het fokken van paarden. Toen zijn vader in het voorjaar van 1903 overleed, werd de steenoven, ter waarde van f 89.420,26, bij de verdeling van de boedel toebedeeld aan Gerrit Johan en Johan Arie. Het was een eenvoudige veldoven met een vrijstaand machinehuis, een locomobiel voor de aandrijving van de steenmachine en diverse voertuigen, paarden en materialen. Kort daarop richtten de broers de \u2018Vennootschap onder Firma Gebroeders De Jongh G.F.zn\u2019 op, een rechtsvorm die gebruikelijk was in de baksteenindustrie, omdat het de mogelijkheid bood familiekapitaal in de onderneming te steken. Hoewel zij hebben gespeeld met de gedachte een kalksteenfabriek te bouwen, bleven zij de baksteen trouw en breidden de fabriek in 1906 uit met een tweede (zogenoemde verbeterde) veldoven, loodsen en een nieuwe locomobiel van twaalf paardekrachten die twee steenvormmachines moest aandrijven. Het was een gedurfde stap, want de situatie in de baksteenindustrie was slecht. In de jaren tot 1911 werd in het rivierengebied de productie bij 143 fabrieken met 22% verminderd van 720 tot 560 miljoen stenen. Daarna ging het echter beter, met name door de afzet van klinkers voor de aanleg van straatwegen. In 1911 fabriceerde de ovens van De Jongh vijf miljoen stenen, die hun weg vonden naar gemeenten in het gehele land, van Terschelling tot Zierikzee. De Eerste Wereldoorlog leidde weer tot een economische terugval, mede door een toenemend gebrek aan brandstof. Het resulteerde in een nieuw artikel in de statuten van de vennootschap, waarin de oprichting van een reservefonds werd geregeld ter dekking van mogelijke verliezen. Na de oorlog herstelde de economie zich en werd besloten tot modernisering. De beide veldovens werden gesloopt en er werd een ringoven gebouwd, die een goedkopere productie en betere arbeidsomstandigheden mogelijk maakte. Voor de baas op de steenoven werd een huis gebouwd. De crisis in de jaren \u201930 bracht de broers er opnieuw toe om ingrijpende maatregelen te nemen. In de eerste plaats veranderden zij de rechtsvorm van het bedrijf; in 1930 werd de \u2018Naamlooze Vennootschap Waalsteenfabriek Gebroeders De Jongh G.F.zn\u2019 opgericht. In de tweede plaats vervingen zij in 1931 de ringoven door een vlamoven, die zowel in kwantiteit als in kwaliteit een grote sprong voorwaarts betekende. In sociaal opzicht onderscheidde Johan Arie de Jongh \u2013 die meer dan zijn broer was betrokken bij de dagelijkse leiding \u2013 zich ondermeer\n\n\n\ndoor de aankoop of de bouw van huisjes voor zijn arbeiders. Na het uitbreken van de Tweede Wereldoorlog bleef de oven draaien tot 1942. Omdat Johan Arie weigerde stenen te leveren voor het vliegveld Soesterberg zetten de Duitsers de leverantie van steenkolen stop, hetgeen tot sluiting leidde. Johan Arie de Jongh heeft het einde van de oorlog niet meer meegemaakt. Hij overleed op 11 juni 1944 in \u2019s-Hertogenbosch. De steenfabriek werd na de oorlog verpacht; later heeft Johan Arie\u2019s zoon Pieter Cornelis de productie zelf weer ter hand genomen, maar dit liep uit op een mislukking. Na saneringen in de baksteenindustrie werd de fabriek in 1982 de\ufb01nitief gesloten. Johan Arie de Jongh was maatschappelijk zeer actief, waarmee hij in de voetsporen trad van zijn voorouders. Huisarts Sjoerd Hoekstra beschrijft hem in zijn herinneringen als \u201ceen zeer rechtschapen man, die op ouderwets patriarchale manier zijn mensen placht te helpen\u201d. Hij was dan ook betrokken bij een groot aantal organisaties in de Bommelerwaard. Lokaal was hij bestuurslid van de Onderlinge Varkensverzekering \u2018Gameren en Nieuwaal\u2019, president-kerkvoogd van de Nederlands Hervormde Kerk en beschermheer van het Fanfarecorps \u2018Prinses Juliana\u2019. Regionaal was hij bestuurslid van de Co\u00f6peratieve Veilingvereniging \u2018Zaltbommel & Omstreken\u2019, de \u2018Co\u00f6peratieve Aankoopvereniging van de Geldersch-Overijsselsche Maatschappij van Landbouw\u2019 te Zaltbommel, de \u2018Co\u00f6peratieve Boerenleenbank\u2019 te Zaltbommel, de \u2018Protestantsche Vereeniging tot Bestrijding van Ziekenhuis- en Operatiekosten\u2019 in de Bommelerwaard en hoofdge\u00ebrfde van het polderdistrict Bommelerwaard boven de Meidijk, vanaf 1923 voorzitter. In 1935 werd hij lid van een comit\u00e9 dat geld inzamelde voor de getroffenen van een grote brand in het naburige dorp Nieuwaal, waar veel huizen ten prooi waren gevallen aan de vlammen. De vooraanstaande plaats in zijn geboortedorp bleek in juni 1917 bij een bezoek van koningin Wilhelmina, toen zij de bij hem ingekwartierde commandant van troepen in de Bommelerwaard bezocht. In datzelfde jaar werd hij ook beloond voor zijn activiteiten als paardenfokker. Zijn zwarte witvoetmerry \u2018Corry\u2019 behaalde prijzen op een Concours Hippique in Boxtel en Tiel. Hij betrad ook de politieke arena. In 1919 gold voor de eerste maal het algemeen kiesrecht. In Gameren en Nieuwaal werden 489 stemmen uitgebracht, waarvan 258 op de Anti-Revolutionaire Partij, met Johan Arie de Jongh als lijsttrekker, hetgeen vier van de zeven zetels opleverde. Vier jaar later kwam de ARP uit met twee lijsten, een van De Jongh, de andere van wethouder Arie van Eck. Zij kregen respectievelijk vijf en twee zetels. De splitsing was het gevolg van een conflict in de gemeenteraad in maart 1923 en had tot een felle verkiezingsstrijd geleid, zoals niemand (volgens de lokale pers) eerder had beleefd: \u201c... noch daargelaten dat de kalme bevolking vooraf is bewerkt, maar met zoveel ijver ter stembus werd gebracht. De moderne vervoermiddelen ontbraken ook niet, niemand behoefde te lopen, een viertal auto\u2019s en rijtuigen waren beschikbaar om ouden van dagen en gebrekkigen ter stembus te brengen\u201d. Aanleiding voor het conflict was de sollicitatie van gemeentesecretaris Anthonie de Hoop naar dezelfde functie in Meerkerk, Leerbroek en Nieuwland. Hoewel De Hoop eerste stond op de voordracht werd hij niet benoemd. De reden was een brief met een negatieve beoordeling die burgemeester Hobo, met medeweten van de wethouders, aan zijn collega in Meerkerk had gestuurd. De Jongh noemde het gebeurde schandalig en er volgde een felle discussie tussen hem en de burgemeester en Van Eck. Op voorstel van De Jongh nam de gemeenteraad met vijf van de zeven stemmen een motie van afkeuring aan. Ruim een jaar later werd De Hoop familie van De Jongh, door zijn huwelijk met de weduwe van Marius Pieter de Jongh, een broer van Johan Arie. De familiebanden werden later nog versterkt door het huwelijk van Gerda, een dochter van Johan Arie, met Anthonie de Hoop\u2019s zoon Arnold. Er speelde nog een tweede zaak van aanzienlijk ernstiger inhoud, die eveneens tot verstoring van de verhoudingen zal hebben geleid. In september 1922 stelde de gemeenteraad een commissie in bestaande uit De Jongh, P van de Werken (Gemeentebelang) en A. .H. Westerhof (SDAP) om een onderzoek in te stellen naar een eventueel tekort in de kas van de distributie, beheerd door burgemeester Hobo. In dezelfde maand publiceerde de krant een ingezonden brief van Hobo waarin hij verklaarde het onderzoek met vertrouwen tegemoet te zien. In de raadsvergadering van 20 april 1923 bleek, na een onderzoek door de provincie, het tekort ruim 8400 gulden te bedragen, maar er kon niet worden vastgesteld hoe het was ontstaan en wie verantwoordelijk was. Tegen de wil van wethouder Van Eck werd een voorstel van De Jongh aangenomen om alle stukken nog eens door de commissie uit de raad te laten onderzoeken. Dit leidde tot het inroepen van juridisch advies bij mr. J. Salomonson te Dordrecht die, zo blijkt uit een briefwisseling met De Jongh, geen enkel bewijs van schuld bij de burgemeester of \u00e9\u00e9n van de wethouders kon vinden. Hij meende echter wel dat er sprake was van nalatigheid van het College van B&W,\n\n\n\nzodat een civiele procedure van de gemeente tegen het College mogelijk zou zijn. Uit zijn brief valt af te leiden dat het ook om eerdere bestuurders zou kunnen gaan. In februari 1924 gaven Gedeputeerde Staten van Gelderland toestemming voor een dergelijke procedure. Zover is het echter niet gekomen en de zaak bloedde dood, zonder gevolgen voor de betrokkenen. Hobo bleef tot na de Tweede Wereldoorlog burgemeester. Duidelijk is wel dat beide zaken hebben geleid tot verstoorde verhoudingen en een definitieve splitsing binnen de plaatselijke ARP. Bovendien was de positie van De Jongh onaantastbaar geworden. Hij had als ondernemer en notabel al een voorsprong op zijn mederaadsleden (landbouwers en arbeiders), maar vanaf dit moment bepaalde hij, met de gemeentesecretaris De Hoop (inmiddels familielid), de gang van zaken in het dorp. In 1927 behaalden zowel De Jongh als Van Eck drie zetels, zij het dat de eerste meer stemmen kreeg. In 1931 lagen de verhoudingen duidelijk anders. Van Eck, weer met de lijst ARP, verloor en kreeg slechts \u00e9\u00e9n zetel; De Jongh had zijn lijst \u2018Vorst en Volk\u2019 gedoopt en behaalde vier zetels. Het leverde Johan Arie de Jongh en Peter Gijsbert van de Werken, zijn partijgenoot, de wethouderszetel op. In 1935 en 1939 stabiliseerde De Jongh het aantal zetels, van 1935 tot 1939 bleef hij wethouder. Tot zijn overlijden in 1944 vervulde hij het lidmaatschap van de gemeenteraad, evenals meerdere bestuursfuncties. Johan Arie de Jongh was de laatste representant van een geslacht dat gedurende bijna twee eeuwen op sociaal, economisch en politiek terrein de gang van zaken in Gameren bepaalde. Hij was een regent in de goede zin van het woord, met aandacht voor de persoonlijke omstandigheden van zijn medewerkers op de steenfabriek. Niet alleen plaatselijk was hij van betekenis als oprichter en bestuurder van veel maatschappelijke organisaties. Ook op regionaal niveau was hij betrokken bij diverse instellingen en organisaties. In die zin behoorde hij tot de kleine groep vooraanstaande Bommelerwaarders die in de eerste helft van de 20ste eeuw de grondslag legde voor de latere economische groei en welstand.", "Anton van Duinkerken": "Al heel vroeg, hij was pas negen jaar oud, begon voor Willem Asselbergs een leven in internaten, waarvan het grootseminarie te Hoeven, waar hij enkele jaren de opleiding tot priester volgde, het laatste was. Intussen was zijn liefde voor en kennis van de literatuur danig uitgegroeid, maar een ontluikend dichterschap bleek niet te combineren met de strikte eisen voor het priesterschap. Al v\u00f3\u00f3r hij zijn opleiding afbrak, publiceerde hij gedichten in de tijdschriften De Beiaard en in een nieuw blad, vooral gemaakt door jongere katholieke auteurs: Roeping . Om zijn anonimiteit tegenover zijn geestelijke superieuren te waarborgen, koos hij bij zijn eerste publicaties in deze bladen, in de veronderstelling dat zijn voorouders Asselbergs uit het Noord-Franse Duinkerken kwamen, het pseudoniem Toon, weldra Anton, van Duinkerken. Die naam heeft hij zijn leven lang gedragen. Ze werd met name onder katholieken in Nederland en Vlaanderen zeer bekend. Vanaf april 1927 volgde hij de mo-opleiding Nederlands te Tilburg. In hetzelfde jaar werd hij medewerker en twee jaar later redacteur van het katholieke dagblad De Tijd en van Roeping . Hij werd de belangrijkste essayist van de katholieke jongeren in de jaren \u201930, niet alleen door zijn werk in De Tijd en vanaf 1 januari 1929 als redacteur van het tijdschrift De Gemeenschap , dat in Utrecht zijn oorsprong en basis had, maar ook door zijn optreden in het publiek als begaafd redenaar. Kreeg zijn debuut als dichter in september 1927 met de bundel Onder Gods ogen , naast lof van Brabantse lezers, afwijzende kritiek van belangrijke dichters uit het noorden als Jan Engelman, Albert Kuyle en de Nijmeegse Henri Bruning, met zijn eerste grote essay, Verdediging van Carnaval , gepubliceerd in 1928, vestigde hij onmiddellijk zijn naam en faam als apologeet van de rooms-katholieke kerk. De wijze waarop dit levendige betoog tot stand kwam, is tekenend voor Van Duinkerkens vermogen om opgedane kennis te benutten. Voor het eerst na het verlaten van het seminarie had hij in 1927 carnaval meegemaakt in zijn geboortestad, met het meisje aan zijn zijde dat zijn vrouw zou worden, de lerares Frans, Leonie Arnolds. Hij had zich een dag en avond lang in het carnavalsgewoel gestort, en zich, thuisgekomen, aan de studeertafel gezet om, in deze nacht van zaterdag op zondag een begin te maken met het essay. Hij schreef er bijna onafgebroken aan tot het op de dinsdag v\u00f3\u00f3r Aswoensdag gereed was. Alle cultuurhistorische kennis die nodig was om dit doortimmerde betoog te kunnen schrijven, zat opgesloten in zijn hoofd. Dat het essay nu bij de uitgeverij van De Gemeenschap in Bilthoven werd gedrukt en uitgegeven, markeerde Van Duinkerkens overgang van het zuidelijke, nogal provinciale Roeping naar het algemenere, noordelijker tijdschrift De Gemeenschap . In november 1929 verhuisde hij naar Amsterdam, waar hij de vader werd van een groot gezin en de vriend van velen. Was hij van nature al geen generalist, dan zou hij het hier geworden zijn, dankzij zijn werk bij De Tijd . Weliswaar werd hij of\ufb01cieel redacteur letteren, maar de facto was hij, zoals Kees Fens het ooit heeft uitgedrukt, \u201ceerder journalist dan redacteur letteren\u201d. Hij schreef hele pagina\u2019s vol over bijvoorbeeld piramiden, de holbewoners van Les Eysies, P Hooft, .C. Jeanne d\u2019Arc en de Biesbosch, maar zulke stukken ondertekende hij nimmer. De redacteur letteren kwam aan zijn trekken in meer dan wekelijkse bijdragen over literatuur, duidelijk bestemd voor de katholieke lezer. In verzamelbundels als Roofbouw (1929) en Achter de vuurlijn (1930) is na te lezen hoe hij keer op keer gestalte gaf aan zijn combinatie van overtuigende religiositeit \n\n\n\nen goede smaak in het literaire oordeel. Daarmee maakte hij een einde aan een clericale literatuurkritiek, die hij als bevoogdend en niet van zijn tijd neersabelde. Zijn fenomenale geheugen en zijn buitengewone improvisatievermogen kwamen hem als journalist en redenaar zeer te stade en de anekdotes van zijn optreden zijn wat dit betreft legio. Strijdbaar toonde Van Duinkerken zich ook in zijn eerste grote essay ter verdediging van het katholieke geloof tegen de moderne relativistische moraal. Hedendaagse ketterijen (1929) betekende het begin van tien jaar debat met Menno ter Braak. In deze polemieken met andersdenkenden zoals Ter Braak, maar ook in zijn cultuurhistorische beschouwingen over grote \ufb01guren van het christendom zoals Bernardus van Clairvaux, Augustinus en Dante, toonde hij zich de eloquente verdediger van een rooms-christelijk geloof dat hem intens en tot op het allerlaatst dierbaar was. Zijn grote bloemlezing Dichters van de Contra-Reformatie (1932) betekende de opstap naar een wetenschappelijke loopbaan. In 1937 werd hij eredoctor van de katholieke universiteit Leuven voor zijn bloemlezingen uit de katholieke po\u00ebzie vanaf de middeleeuwen tot in de eigen tijd. Zijn bijzondere voorkeur voor het werk van Vondel bezorgde hem \u2013 overigens tegen\n\n\n\nde zin van de zittende ordinarius P.N. van Eyck \u2013 in 1940 de Vondelleerstoel aan de Rijksuniversiteit te Leiden. In 1948 werd hij hoogleraar kunstgeschiedenis aan de Jan van Eyck Academie te Maastricht. Terwijl nogal wat katholieke jonge intellectuelen in de crisisjaren \u201930 heil verwachtten van fascistische en nationaal-socialistische bewegingen, kwam Van Duinkerken hier van meet af aan tegen in verzet. Zijn Ballade van de katholiek , waarin hij zich te weer stelde tegen de beschuldigingen van de NSB-leider Mussert als zou hij een nep-katholiek zijn, werd zijn beroemdste gedicht. In zijn politieke opvattingen neigde hij steeds meer naar het socialisme. In 1942 verbleef hij meer dan een half jaar als gijzelaar van de Duitse bezetter in Sint-Michielsgestel. Zijn gezag werd ook in Amsterdam van dien aard, dat men hem, na de oorlog, bombardeerde tot organisator van de bevrijdingsfeesten. Zijn daadkrachtige bemoeienis daarmee kostte hem door een ongelukkige botsing van de jeep waarin hij werd vervoerd met een achtergelaten tankversperring, een blessure aan zijn rechterarm, die blijvend zou zijn. Waren zijn polemieken met Ter Braak tijdgebonden, andere essays van beschouwelijke aard zoals Verscheurde christenheid , De mensen hebben hun gebreken en Legende van de tijd alsmede een aantal van zijn gedichten stempelen hem tot een van de belangrijkste christen-humanisten van ons taalgebied. Na de Tweede Wereldoorlog was zijn geschiedenis van de vernieuwing van de Nederlandse letterkunde sinds de Tachtigers zijn opus magnum. In 1952 werd hij hoogleraar algemene en Nederlandse letterkunde aan de Katholieke Universiteit Nijmegen. Zijn voornaamste werk bracht hij in drie delen Verzamelde geschriften bijeen. Voorts publiceerde hij zijn zeer toegankelijke en levendige Brabantse herinneringen (1964). Algemeen werd en wordt ook thans noch deze autobiogra\ufb01e als zijn literair boeiendste boek gewaardeerd. Voor zijn hele omvangrijke oeuvre verwierf hij in 1967 de P.C. Hooftprijs. Intussen was Nijmegen voor hem Brabant noch Amsterdam. Hij zag er hoe zijn kinderen volwassen werden en uitvlogen. Hij was er als hoogleraar benoemd tegen de wil van sommigen binnen en buiten de universiteit en met de kritische ogen van op wetenschappelijk onderzoek gespitste collega\u2019s voortdurend op zich gericht. Al had hij in de Keizer Karelstad zeker de steun en vriendschap van andere groten die kunst en wetenschap met elkaar verbonden, zoals de bijbelexegeet W. Grossouw en de historicus L.J. Rogier, hij miste het milieu van kunstenaars en journalisten dat hij achter had gelaten. Hij stak, zoals Grossouw eens heeft geschreven, \u201caltijd net iets buiten alle kaders uit die hem wilden opslokken.\u201d Dat deed hij in het collegejaar 1964-1965 ook als rector magni\ufb01cus van de universiteit, aanwezig voor iedereen, van hoog tot laag. Hoeveel genoegen het hem gaf om er van tijd tot tijd op uit te gaan, laat het boek Onderlinge Verstandhouding (1955) zien. Dit bevat de neerslag van de tournee, die Van Duinkerken in februari 1949 ondernam in Vlaanderen, samen met de katholieke dichters Gabri\u00ebl Smit en Michel van der Plas. De laatste heeft beschreven hoe hij en Smit zich naast Van Duinkerken voelden als de subdiaken en diaken die de celebrant omringden. Naar aanleiding van dat beeld noemde Van Duinkerkens Nijmeegse collega, Karel Meeuwesse, hem \u201cde hogepriester van de stam- en taalondeelbaarheid der Nederlanden.\u201d Hij toonde zich niettemin volwaardig Nijmegenaar, hield de Gemeenschap Beeldende Kunstenaars Nijmegen voor dat de stichting van een nationaal cultuurfonds noodzakelijk was, en deed voor Gelderse notabelen uit de doeken hoe het middelnederlandse mirakelspel Mariken van Nieumeghen gesitueerd diende te worden tussen de Latijnse School en het Stadhuis van Nijmegen. Die lezing zou deel uitmaken van zijn laatste boek, dat als Nijmeegse Colleges kort voor zijn dood, in 1967, zijn voornaamste wetenschappelijke verkenningen bevatte. In het Brabantse Hilvarenbeek werd hem daarvoor in 1968 de prijs van de Groot-Kempische Cultuurdagen toegekend. Intussen raakte hem in het huiselijk leven slag op slag. Zijn vrouw Nini moest meerdere malen worden opgenomen om een psychische inzinking te boven te komen. Zelf moest hij vanaf begin jaren \u201960 waken tegen trombose. In 1967 openbaarde zich bij zijn zoon Gustave, als kunstenaar met een werkbeurs in New York, een hersentumor, die inoperabel bleek. Hij keerde met zijn gezin terug naar Nijmegen en stierf op 4 augustus in het Radboudziekenhuis. Zijn vader werd er ruim een maand later geopereerd aan een kwaadaardig carcinoom. Eenmaal weer thuis, probeerde Van Duinkerken zijn normale leven met publieke optredens weer op te vatten, maar volgens getuigen werd dat een deerniswekkend schouwspel. Tussen verblijven in het ziekenhuis door bezocht hij voor het laatst Vlaanderen. Acht weken duurde vanaf 22 mei 1968 zijn ziekbed. Het werd zijn sterfbed. Velen kwamen afscheid van hem nemen. Velen hebben na zijn dood getuigd van hun genegenheid en bewondering. Hij kreeg een mis met drie heren in zijn parochiekerk aan het Mariaplein. Daar las zijn oudste zoon Toon een gedeelte voor uit Verscheurde christenheid . Willem Asselbergs werd op Jonkerbosch begraven naast zijn zoon Gustave.", "Johannes Visser": "Johan Visser (Jo voor zijn vrienden, mr. Johan voor zijn naaste medewerkers) volgde in Rotterdam het gymnasium en ging daarna aan de Rijksuniversiteit Utrecht theologie studeren. Met een aantal medestudenten werd hij in 1941 \u2013 hij had inmiddels zijn kandidaatsexamen gedaan \u2013 opgepakt door de bezetter en naar een kamp nabij Berlijn weggevoerd. Hij werd tewerkgesteld, maar wist na enige tijd te ontsnappen en naar Nederland terug te keren, waar hij in Rotterdam en later in Zoetermeer onderdook. Tijdens deze periode leerde hij zijn latere echtgenote kennen. Ook zij had de ellende van de oorlog volop ervaren: haar ouderlijk huis in Rotterdam was tijdens het bombardement in 1940 verwoest. Na de oorlog keerde Johan niet terug naar de Utrechtse universiteit. De talrijke meningsverschillen en twisten binnen de kerken tijdens de oorlog en daarna waren voor hem reden om de studie theologie te verruilen voor een rechtenstudie in Leiden. Het christelijke gedachtegoed zou echter een rol in zijn denken en handelen blijven spelen. Na zijn studie werd Visser in 1951 advocaat en procureur in Rotterdam, maar niet voor lang. Als beginnend advocaat kreeg hij nogal wat pro-Deozaken toegewezen, waartoe hij veelvuldig mensen in de gevangenis moest bezoeken. \u201cDit was iets\u201d, zo vertelt zijn echtgenote, \u201cwaar hij absoluut niet tegen kon.\u201d In datzelfde jaar zette Johan zijn eerste schreden op het pad van wat men later jeugdwelzijn zou gaan noemen. Hij werd directeur van Ernst, Nut en Ontspanning (ENO), het club- en buurthuiswerk voor ongeorganiseerde jeugd in Den Haag. De voorzitter van zijn bestuur, de Haagse kinderrechter Knottenbelt zag wat in de jonge enthousiaste directeur en zette hem op het spoor van de kinderbescherming. Visser trad daarop in dienst van het Ministerie van Justitie, waar hij medewerker werd van het Rijks Tucht- en Opvoedingswezen. Samen met zijn echtgenote verhuisde hij naar Amerongen. Hun woning was een houten barak in het Rijksopvoedingsgesticht Overberg. De instelling was bestemd voor gedragsmatig zeer moeilijke jongens. Visser was voorbestemd om er op termijn directeur te worden. Hij kon zich echter niet vinden in de werkwijze in de rijksopvoedingsgestichten. Van opvoedkundige systemen was geen sprake, behandelingsplannen ontbraken en het personeel miste de nodige scholing. Tevergeefs drong hij op veranderingen aan. In 1953 zegde hij het opvoedingswezen vaarwel en werd hij\n\n\n\nsecretaris van de Voogdijraad, de latere Raad voor de Kinderbescherming, in Dordrecht. In 1957 maakte hij als secretaris promotie naar het veel grotere arrondissement Groningen. Toen in 1961 de directeur van Kinderdorp Neerbosch te Nijmegen met pensioen ging, was de naam van Visser al gevestigd. Hij werd de nieuwe directeur van het Kinderdorp. Al vrij snel na zijn aantreden gaf hij aan wat er veranderd diende te worden om het Kinderdorp een duidelijke plaats binnen de kinderbescherming te geven. Het zou een toonaangevende plaats worden. De oude weesinrichting met haar autarkische karakter diende te worden vervangen door een instelling waarvan alle geledingen frequent communiceerden met de omringende maatschappij. Visser kreeg daartoe de nodige ruimte van een kundig, ondersteunend bestuur en kon al spoedig jong en enthousiast nieuw personeel aantrekken. \u201cHij maakte met mij en mijn echtgenote een rondwandeling over het terrein toen ik in 1961 kwam solliciteren\u201d, aldus een oud-medewerker. \u201cVisser straalde enthousiasme uit. Het is mij altijd bijgebleven dat hij de kinderen die we tegenkwamen op onze wandeling, bij naam kende.\u201d De staf van het Kinderdorp werd uitgebreid. Psychologen, maatschappelijk werkers, rapporteurs, sportleiders en cultureel leiders, orthopedagogen en nieuwe onderwijskundigen kregen in de jaren die volgden een duidelijke plaats. Plannen voor nieuwbouw ontstonden. Een nieuwe jonge architect maakte ontwerpen voor bungalowachtige huizen, waarin jongeren op een prettige wijze konden wonen. Toen in 1963 het eeuwfeest van het Kinderdorp werd gevierd en koningin Juliana te gast was, kon Visser de instelling en zijn visie breed naar buiten toe presenteren. Hij pleegde regelmatig overleg met de subsidiegever, het Ministerie van Justitie, dat zijn ontwikkelingsplannen dreigde te dwarsbomen. In Nederland had men toen juist de woorden \u2018bestedingsbeperking\u2019 en \u2018bouwstop\u2019 uitgevonden. \u201cLaten we hopen, dat de ontwikkeling naar de volwassenheid niet wordt verstoord door bestedingsbeperkingen\u201d, sprak Visser. Hij bleef bij het departement aandringen om meer geld vrij te maken voor de huisvesting van jongeren die aan de Kinderbescherming waren toevertrouwd. Met succes, want hij kreeg toezeggingen voor de bouw van de eerste nieuwe woningen voor \u2018zijn\u2019 kinderen. Na een intensieve verbetering van het woonbestand in 1961 en 1962 werd gestart met de realisering van een geheel nieuw dorp. Achter de nieuwbouwprojecten zaten uitgewerkte gedachten en idee\u00ebn van Visser. Er werd een nieuwe school voor voorgezet buitengewoon onderwijs geopend, een onderwijsvorm die in Nederland nog in de kinderschoenen stond. Men verkeerde in het stadium van exploreren en experimenteren om leerlingen met het juiste, individueel aangepaste, vakkenpakket verder te helpen. Op het Kinderdorp werd met dit type onderwijs veel succes geboekt. Visser was de motor achter het geheel, daarbij gesteund door de deskundigen die hij had aangetrokken. Naast zijn werk binnen het Kinderdorp was hij ook daarbuiten zeer actief. Het zou te ver voeren hier alle bestuursfuncties buiten zijn werk te omschrijven. Een greep: hij was bestuurslid van de Rotary, van de Nijmeegse diaconesseninrichting en het Wilhelminaziekenhuis, van een scholengemeenschap, van de voogdijvereniging Jeugd en Gezin en van de scouting. Ook buiten Nijmegen had hij bestuursfuncties, zoals in Pro Juventute en het Comit\u00e9 voor Kinderpostzegels. In het chaotisch aandoende wereldje van de kinderbescherming ontwikkelde zich mede door Vissers inzet een andere structuur. Na een lange tijd van voorbereiding spraken het Protestants en het Katholiek Verbond voor Kinderbescherming zich uit voor \u00e9\u00e9n organisatievorm, die niet meer op levensbeschouwing gebaseerd zou zijn. Er werden ontwikkelingen in gang gezet om tot \u00e9\u00e9n onderhandelingspartner met de overheid te komen en Visser werd in 1969 voorzitter van de daartoe opgerichte Nationale Federatie voor Kinderbescherming. Daarnaast was hij voorzitter van de Vereniging van Directeuren van Tehuizen in de Kinderbescherming. Hij was een geduchte onderhandelaar met het departement, wanneer het bijvoorbeeld ging om een nieuw subsidiestelsel, betere personele voorzieningen, salarissen, opleidingen, enz. De traditionele hi\u00ebrarchische structuur in het beleid en de begeleiding van jongeren veranderde meer en meer in een vorm waarbij het in een tehuis geplaatste kind centraal stond. Dit had gevolgen voor het personeel, dat op zijn beurt begeleiding vroeg bij de steeds intensievere contacten met jeugdigen. Het was opnieuw Visser die hierin \u2013 enkele jaren na zijn aantreden \u2013 poogde te voorzien, door nieuwe medewerkers voor begeleiding aan te trekken. De verantwoordelijkheid voor de dagelijkse gang van zaken kwam, meer dan in de beginjaren van Vissers directeurschap, bij de groepsleiding te liggen. In 1965 had de minister van Justitie aangegeven dat voor de residenti\u00eble jeugdzorg nieuwe wegen moesten worden ingeslagen. Op Neerbosch was Visser al op weg: er werden experimenten in gang gezet, nieuwe voorzieningen \n\n\n\ngeopend. De gedachte dat de hulpverlening aan het kind in nauwe samenhang met hulpverlening aan het gezin van herkomst moest plaatsvinden, werd in praktijk gebracht. Hierdoor was het nodig dat die hulp meer in de nabijheid van het gezin werd verleend. Actiegroepen verhitten inmiddels de gemoederen; de publiciteitsmedia kregen de kinderbescherming in beeld en de rijksoverheid werkte onder hoogspanning aan het ontwikkelen van structuurplannen. Ondertussen werd het Kinderdorp bouwkundig verder gemoderniseerd. Heeft Visser niet te veel van de oude huizen van het dorp voor wezen laten slopen? In deze tijd zou een aantal van die panden ongetwijfeld een plaats op de rijksmonumentenlijst hebben gekregen. Een status die nu slechts voor de kerk van het voormalige Kinderdorp geldt. Op 13 januari 1975 riep Mr. Johan het personeel van het Kinderdorp bijeen om mee te delen dat hij de functie van hoofd directie Kinderbescherming van het Ministerie van Justitie had aanvaard. Op 18 maart nam hij afscheid van het Kinderdorp. In zijn afscheidswoord zei hij onder meer: \u201cU bent te benijden dat u samen met de kinderen verder mag gaan.\u201d Het gezin Visser verliet Nijmegen en in het Zeeuwse stadje Veere, waar de familie een stukje grond bezat en eerder nog wel eens kampeerde, werd een huis gebouwd. Al spoedig nam Visser ook hier naast zijn werk deel aan het bestuurlijk leven en was hij onder andere van 1985 tot 1987 voorzitter van de stichting De Schotse Huizen, die het plaatselijke museum beheerde. Daarnaast deed ook de Hervormde Kerk niet tevergeefs een beroep op hem. Op het Kinderdorp was in 1976 aangevangen met de bouw van een nieuwe school voor voortgezet buitengewoon onderwijs, waarvoor Visser nog de basis had gelegd. Op 23 november 1977 opende hij de school, die als symbool van zijn betekenis voor het Kinderdorp de naam Mr. Johan Visserschool ging dragen. Al snel na zijn vertrek uit Neerbosch speelde Visser een rol op landelijk niveau, of liever gezegd; hij zette zijn landelijk werk in een aantal overlegorganen voort, waaronder de Interdepartementale Werkgroep Residenti\u00eble Voorzieningen voor Jeugdigen (IWRV). Hij was van mening dat er meer regionale samenwerkingsverbanden tot stand moesten komen. Jongeren zouden alle soorten van hulp dichter bij huis moeten kunnen vinden en daardoor met sociale, gedragsmatige en psychische problemen zo lang mogelijk thuis kunnen blijven wonen. Pas in laatste instantie moest aan uithuisplaatsing gedacht worden. Het was geen nieuwe visie van Visser. Immers in 1971 sprak hij op het\n\n\n\nKinderdorp al over de \u2018regiogedachte\u2019. In de Wet op de jeugdwelzijnszorg werden zijn idee\u00ebn geformaliseerd. Op 27 april 1973 was Visser vanwege zijn vele baanbrekende werk in de kinderbescherming benoemd tot of\ufb01cier in de Orde van Oranje Nassau. In 1984 werd hij onder andere op grond van zijn baanbrekende werk op het terrein van het jeugdwelzijn, maar ook gezien zijn vele andere sociale functies, ridder in de Orde van de Nederlandse Leeuw. Nog twee onderscheidingen vielen hem ten deel. Op 22 mei 1980 werd hij in Madrid onderscheiden met de Ministerio Justica Pro Infantia. Daarmee werd hij erelid van de Spaanse Hoge Raad voor de Kinderbescherming. Hij kreeg deze onderscheiding voor zijn vele adviezen en hulp bij de reorganisatie van de Spaanse kinderbescherming. In 1985 verleenden medewerkers van de Directie Kinderbescherming Visser de speciaal voor hem bedachte onderscheiding van het Grootheerschap in de Orde van de Kameraadschap, een komisch eerbetoon waarmee hij zeer ingenomen was. Visser droeg \u2018zijn\u2019 Kinderdorp een warm hart toe, en toen hij in 1988 met zijn echtgenote naar Nijmegen terugkeerde, zou hij niets liever hebben gedaan dan een rol spelen als bijvoorbeeld beleidsadviseur van het Kinderdorp. In het Kinderdorp was men echter andere wegen ingeslagen en had men zijn deskundigheid niet meer nodig. Het deed hem pijn. Uiteindelijk zal dit nieuwe beleid ertoe leiden dat men de locatie Kinderdorp zal verlaten en dat de gronden waar Van \u2019t Lindenhout zijn werk voor kinderen begon, worden verkocht. In Nijmegen voelde Visser zich weer thuis en al snel maakte hij deel uit van een vriendenkring van wetenschappers, theologen en anderen. Hij werd bestuurslid \n\n\n\nvan de ds. G. Boerstichting \u2013 nauw met het Kinderdorp verbonden \u2013 en lid van het Comit\u00e9 van Aanbeveling van het Nationaal Fonds Kinderhulp. Voorzitter werd hij van de Museum Commissie, die zich inzette voor de realisering van een nieuw museum in de kerk van het Kinderdorp, de instelling waar hij jaren werkzaam was geweest. Helaas maakte hij de opening van dit museum in april 1999 niet meer mee. Op 4 februari 1999 overleed hij te Nijmegen. \u201cDe weg die we gaan is niet belangrijk, maar het spoor dat we achterlaten\u201d, staat boven de kennisgeving van zijn overlijden. Dominee, priester en rabbi spraken tijdens de bijeenkomst voorafgaand aan de begrafenis. Zijn vrienden droegen hem ten grave. In zijn gezin liet hij sporen achter als een warm vader. Daarbuiten als een bekwaam bestuurder, die niet alleen het Kinderdorp te Nijmegen een vooraanstaande plaats bezorgde in de wereld van het jeugdwelzijn, maar tevens een gedachtegoed naliet dat de basis vormde voor het huidige Nederlandse jeugdwelzijnsbeleid.", "Hendrik Roodhuyzen": "Hendrik Roodhuyzen groeide op in Oosterbeek en studeerde theologie aan de universiteit van Leiden, waar hij na het a\ufb02eggen van het doctoraalexamen in 1858 promoveerde op een proefschrift over de hervormer Gnapheus. In 1859 werd hij beroepen naar de Hervormde Gemeente Brielsch Nieuwland, waar hij, in tegenstelling tot in latere jaren, een onopvallend bestaan heeft geleid. In 1862 volgde de beroeping naar Zaltbommel. Als hervormd predikant was dr. Hendrik Roodhuyzen een van de meest opvallende notabelen van het Zaltbommel van de tweede helft van de 19de eeuw. De nieuwe predikant werd al gauw \u2018de rooie dominee\u2019 genoemd, en niet zonder reden. Steeds nam hij het op voor de maatschappelijk minder bedeelden, vooral als hij meende dat het stadsbestuur zich voor hen niet of niet voldoende inspande. We mogen aannemen dat hij hierin werd gesteund door zijn tweede vrouw, die veel van het gedachtegoed van Karl Marx tot het hare had gemaakt. Ze was houdster van lidmaatschapskaart nr. 1 van de Nederlandse afdeling van de in 1864 opgerichte socialistische Internationale. Naast zijn predikantschap bekleedde Roodhuyzen nog een aantal andere functies. Zo was hij voorzitter van het Zaltbommelse departement van de Maatschappij tot Nut van \u2019t Algemeen, secretaris van de Vereeniging Volksonderwijs en curator, leraar, conrector en waarnemend rector van het stedelijk gymnasium. Hij was tevens lid van de Commissie van Toezicht op het Middelbaar Onderwijs, lid van het provinciaal kerkbestuur, en voorzitter van de ring Bommel van de classis Tiel van de Nederlandse Hervormde Kerk. Verder was hij de drijvende kracht achter de stichting van het Volksbondshuis in de Boschstraat, waarvoor hij op 5 september 1883 de eerste steen legde. Het gebouw diende tot huisvesting van het Kof\ufb01ehuis van de Volksbond tegen Drankmisbruik en was tot 1973 als zodanig in gebruik. Thans heeft het de status van gemeentelijk monument. De eerste jaren van Roodhuyzen als Zaltbommels predikant verliepen zonder opzien, maar later veroorzaakte hij grote problemen, onder andere met het bijhouden van de doop- trouw- en lidmatenboeken. Die werden volgens kerkelijk voorschrift viermaal per jaar door de kerkenraad gecontroleerd en gewaarmerkt. Roodhuyzen nam deze stukken vaak mee naar huis, en het gebeurde herhaaldelijk dat op een moment van voorgenomen controle de dominee niet beschikbaar was, en de stukken evenmin. De koster werd dan naar hem toe gestuurd om ze te halen, maar Roodhuyzen deelde dan doorgaans laconiek mee dat hij ze niet wilde afgeven. Ten slotte besloot de kerkenraad dat, als Roodhuyzen de stukken wilde inzien, hij dat aan de kerkenraad diende te vragen, die daarop van geval tot geval zou beslissen.\n\n\n\n\n\nGedurende lange tijd daarna bleef Roodhuyzen weg van de kerkenraadsvergaderingen. Wel stuurde hij brieven, die doorgaans voor kennisgeving werden aangenomen. Vaak behoorde het aangeroerde onderwerp van de \u2018missives\u2019 niet tot de bevoegdheid van de kerkenraad. Die retourneerde de brieven dan, maar het gebeurde herhaaldelijk dat de predikant ze ongewijzigd voor de tweede keer liet bezorgen. Op 10 januari 1875 zouden enkele kerkenraadsleden bevestigd worden. Te elfder ure maakte Roodhuyzen schriftelijk bezwaar tegen de benoeming van twee van hen: ouderling T. van Kuyl en diaken B. van de Werk. \u201cHet bezwaarschrift\u201d, schreef Roodhuyzen, \u201cgrondt zich op der aangeklaagden ongeschiktheid en onwaardigheid tot het bekleeden van de betrekking van ouderling en diaken gelijk dat behoort.\u201d Het classicaal bestuur kwam evenwel tot de conclusie dat de bezwaren van Roodhuyzen ongegrond waren. Roodhuizen was vele jaren betrokken bij het onderwijs aan het stedelijk gymnasium. In 1863 was er een vacature in het college van curatoren. Het college stelde een voordracht op, waarop als eerste de stadsgeneesheer dr. A.J.W. van Anrooy geplaatst werd, en als tweede diens neef, de stadsapotheker dr. P.G. van Anrooy. Buiten de voordracht om benoemde de gemeenteraad echter ds. Roodhuyzen. De raadsnotulen maken geen melding van enige discussie; die is vrijwel zeker op een voorafgaand gezellig avondje gevoerd. Roodhuyzen deed zijn werk als curator met grote toewijding. Hij schreef een rapport tot verbetering van het onderwijs op het gymnasium. Al spoedig werd hij secretaris van het college van curatoren. Buiten bezwaar van de gemeentekas gaf hij les in levende talen. Als er een vacature in het rectoraat was \u2013 en dat gebeurde nogal eens \u2013 was hij steeds zonder aarzeling bereid tot waarneming. Hij deed dat dan graag samen met zijn studievriend, de erudiete collega-predikant dr. J.G.R. Acquoy, die in 1878 als kerkelijk hoogleraar naar Leiden zou vertrekken. De waarneming van het rectoraat was geen geringe belasting, want alleen al de lessen in oude talen vergden ongeveer twintig klokuren per week. Voor de waarneming ontvingen Roodhuyzen en Acquoy de daarvoor op de gemeentebegroting gereserveerde vergoeding. De raad ging daarmee telkens graag akkoord; die was blij dat steeds toegewijde vervangers beschikbaar waren. Maar op een keer ging het mis, en wel in 1876 na het vertrek van rector dr. J. van der Vliet. De waarneming was vooraf in het college van curatoren besproken. Curator burgemeester W.F. Ketjen zou de zaak met het gemeentebestuur in orde maken. Maar dat vergat hij en tot overmaat van ramp kwam hij korte tijd later te overlijden. Toen Roodhuyzen om betaling vroeg wist de raad van niets en vroeg daarom aan de curatoren welk besluit aan het verzoek van Roodhuyzen ten grondslag lag. De curatoren reageerden verontwaardigd: ze hadden eerder waardering verwacht voor de waarneming gedurende twee en een half jaar! Ze legden nog uit dat er iets mis was gegaan door het overlijden van Ketjen, maar daar had de raad geen boodschap aan. Die hield voet bij stuk en het is duidelijk dat hier iets achter stak. De sociale betrokkenheid van Roodhuyzen was groot. Het doen en laten van het in zijn ogen regenteske stadsbestuur volgde hij kritisch. Als hij reden tot ongenoegen meende te hebben \u2013 en dat gebeurde nogal eens \u2013 plaatste hij een ingezonden brief in de Zaltbommelsche Courant of de Arnhemsche Courant . In de laatste schreef hij onder het pseudoniem \u2018een burgerman\u2019. Op deze manier joeg hij natuurlijk de raadsleden en andere Bommelse notabelen tegen zich in het harnas, al wist men lange tijd niet zeker wie achter dit pseudoniem schuilging. Maar op zeker ogenblik maakte hij zich bekend, en dat was het begin van het einde van curator Roodhuyzen. Hoe kwam Roodhuyzen ertoe, zo te werk te gaan? We kunnen zijn optreden gedeeltelijk verklaren uit zijn maatschappelijke betrokkenheid, maar dat verklaart niet de anonimiteit waarachter hij zich jarenlang schuilhield. We geven twee voorbeelden van de vele plaatselijke gebeurtenissen waarop Roodhuyzen reageerde. De straatverlichting door middel van gaslantarens was in Zaltbommel sedert 1857 geprivatiseerd. Toen was voor de duur van twintig jaar concessie verleend aan de \ufb01rma Willemstijn uit Gorinchem. Twintig jaar later was de concessie in handen van de Bommelse zakenman Fred Philips. In het contract stond de bepaling dat na afloop van die twintig jaar de gemeente de fabriek en de straatlantaarns zou kunnen overnemen. Tegen de tijd dat het contract zou aflopen, trad het stadsbestuur met Philips in onderhandeling. De contacten liepen op niets uit, met als resultaat dat de gemeenteraad besloot tot de bouw van een nieuwe gasfabriek. Zo ontstond de unieke situatie dat Zaltbommel, een stad met nauwelijks 4000 inwoners, twee concurrerende gasfabrieken had. Roodhuyzen gebruikte in verband hiermee in een ingezonden stuk het woord \u2018haat\u2019 ten aanzien van Philips. Weliswaar schreef hij erbij dat men de aanwezigheid daarvan niet mocht veronderstellen, maar er was in sommige Zaltbommelse kringen wel terdege sprake van negatieve gevoelens ten opzichte van de familie Philips; in hun ogen waren ze \u201ceen familie van parvenu\u2019s, gewezen joden nog wel, uit een kleinen winkel ontsproten\u201d. Een andere kwestie vond zijn aanleiding in het zilveren jubileum van kantonrechter mr. J.G. Thooft. Deze was door Roodhuyzen vaak op de korrel genomen vanwege zijn regentesk gedrag. Thooft vierde op 2 augustus 1878 zijn zilveren ambtsjubileum. In de Arnhemsche Courant verscheen een verslag van een anonieme \u2018correspondent\u2019. Daarin werd de jubilaris uitbundig geprezen. De \u2018burgerman\u2019 reageerde woedend. Hij vond de lofrede een aanfluiting, een bewijs van demoralisatie. Hij daagde de \u2018correspondent\u2019 uit, zich bekend te maken. Dan zou hij dat ook doen. De eerste onthulde toen, dat hij W.J. Bonte was, leraar Frans en Duits aan de Rijks Hogere Burgerschool te Zaltbommel. Hij was een prominent Bommelaar. Het college van B en W vroeg hem vaak om advies in onderwijszaken. In een buitengewoon felle brief laakte Bonte het gedrag van Roodhuyzen:\n\n\u201cIn geen geval wens ik te strijden met den ongenoemden, maar daarom niet onbekenden burgerman: daarvoor acht ik mijzelven te hoog. Met iemand van die onbeschaamdheid kan een fatsoenlijk mens zich niet afgeven.\u201d\n\nHet gevolg was uiteindelijk dat in de gemeenteraad werd aangedrongen op het ontslag van curator Roodhuyzen, waartoe in oktober 1878 werd besloten. Vijftien jaar nadat hij door de Zaltbommelse gemeenteraad buiten de voordracht om tot curator was benoemd, werd hij door diezelfde raad uit het ambt ontslagen. De landelijke pers stortte zich direct op de \u2018quaestie Zaltbommel\u2019. Zo berichtte Het Nieuws van den Dag van 18 november 1878:\n\n\u201cDat gaat zoo niet. De Bommelsche heeren zullen het geval Roodhuyzen nader moeten toelichten en ons in het artikel van den Burgerman het lasterlijke, leugenachtige en volksopruiende behooren aan te wijzen, willen zij ons beletten op onze beurt te vragen welke middeleeuwsche geest in het stedeke Zaltbommel voorzit, dat men meent zulke kleingeestige wraakoefeningen op zoo onhandige wijze straffeloos den teugel te mogen vieren.\u201d\n\nIn december 1878, dus al spoedig na zijn ontslag, verscheen Roodhuyzens boek Mijn ontslag als curator van de Latijnse school te Zalt-Bommel . Het bevat een groot aantal bijlagen (afschriften van krantenartikelen en verslagen van vergaderingen) over verschillende zaken waarmee Roodhuyzen zich had beziggehouden en waarvan hierboven de belangrijkste zijn vermeld. Het kwam niet in de handel wegens het overlijden van kantonrechter Thooft. In feite is het een uitvoerig pleidooi voor de persvrijheid en de verantwoordelijkheid van de pers. Roodhuyzen bleef ageren tegen wat hij maatschappelijke misstanden achtte, maar nu openlijk. Op 24 oktober 1883 diende hij bij Gedeputeerde Staten van Gelderland een bezwaarschrift in tegen de Zaltbommelse gemeentebegroting voor 1884. Gedeputeerde Staten zonden de brief om advies naar het gemeentebestuur, dat hem op 20 november behandelde. En hoe! Roodhuyzens bezwaarschrift werd, zonder zelfs te zijn voorgelezen, voor kennisgeving aangenomen. Op 1 juli 1901 ging Roodhuyzen als predikant met emeritaat. Weer waren er problemen, want hij had de op het ontslag betrekking hebbende stukken na invulling niet aan de kerkenraad doorgegeven. In de maanden voor zijn afscheid bemoeide Roodhuyzen zich uitvoerig met zijn opvolging. Hierbij kwam hij vaak in aanvaring met zijn plaatselijke collega C.H. Boland, die daarbij, blijkens de kerkenraadsnotulen, meermalen \u201cheftig\u201d werd. Het probleem was de modaliteit van de te benoemen predikant. Roodhuyzen wilde een vrijzinnig en verdraagzaam man, Boland wilde iemand van orthodoxe signatuur. We lezen een uitspraak van ds. Boland: \u201cDe kerkeraad zal echter wel ds. Roodhuyzen volgen, zooals hij altijd doet. Het verheugt hem daarom dat hij [Roodhuyzen, DJS] weggaat.\u201d Na zijn afscheid bleef Roodhuyzen in Zaltbommel wonen, waar hij in 1910 overleed. De kerkenraadnotulen maken geen melding van het de\ufb01nitieve vertrek van de predikant.", "Johan van der Woude": "Van der Woudes ouders dreven samen met andere familieleden een grote \ufb01rma in verwarmingstechniek in het Groningse Haren. De jonge Johan leek voorbestemd voor een carri\u00e8re in het in 1880 opgerichte familiebedrijf. Dat moet ten slotte toch niet zijn roeping zijn geweest, want Johan, onzeker over zijn toekomst, ontwikkelde zich in een andere richting. Zo werd hij als beginnend schrijver al in 1922 gecoacht door de Groninger dichter en criticus Herman Poort, voor wie hij na diens dood in 1933 een in-memoriambundel zou samenstellen. Ook kreeg hij pianolessen van Kor Kuiler, dirigent van de Groninger Orkest Vereniging. In die tijd introduceerden de twee zusjes Julie en Fran\u00e7oise Dronkers hem in een biblio\ufb01ele kring, waar onder meer de dichter Hendrik de Vries regelmatig kwam. Ze namen Johan ook mee naar het gezin Dronkers, waar muziek en dans een grote plaats innamen. Hij verloofde zich in 1925 met Fran\u00e7oise, maar trad in 1929 te Bristol in het huwelijk met Elise Maria Smulders. Het echtpaar kreeg twee zoons, Derk Michael en Berend Boudewijn. In 1943 zou Van der Woude alsnog trouwen met zijn jeugdliefde Fran\u00e7oise Dronkers; zij kregen op 16 januari 1944 te Arnhem, een zoon, Johannes Frederik. Van der Woude begon zijn loopbaan toch in het familiebedrijf, nadat hij na de HBS een technische opleiding in het Duitse Aue had gevolgd, en enige baantjes in Kaapstad, Londen en Haarlem had gehad. Zijn ouders, de lessen en het verblijf in het buitenland konden het onbestemde gevoel niet bij hem wegnemen. Hij bleef onwennig tegen het werk in het bedrijf aankijken. Zijn eenzaamheid en de moeizame verhouding met zijn ouders kon hij pas jaren later verwoorden in zijn prachtige roman Een groene lantaarn (1957), die hij onder het pseudoniem J.C. Falke publiceerde, maar in herdruk in 1978 onder zijn eigen naam liet verschijnen. In de hoofdpersoon, Jochem, ventileerde Van der Woude zijn eenzaamheid en onbegrepenheid. In 1932 had hij voldoende zelfvertrouwen om het familiebedrijf te verlaten en zijn literaire vleugels uit te slaan. Inmiddels waren al vier novellen van hem verschenen, waarvan de eerste in 1930 was uitgekomen. In de loop van zijn schrijversleven zou Van der Woude zich naast J.C. Falke ook van de pseudoniemen Martijn Cort en Jan Kempe bedienen. In 1932-1933 overwinterde hij op Vlieland, waar hij zijn eerste roman, Straat Magellanes , schreef, die in 1933 verscheen. De tekst daarvan had hij met Poort vlak voor diens dood minutieus doorgenomen en besproken. Het was het begin van een enorme literaire productie met verhalen, toneel- en hoorspelen, studies, radiopraatjes, interviews, vertalingen en recensies. In 1933 kwam Van der Woude bij de De Vrije Bladen in dienst, waar hij een jaar later ook redacteur zou worden met onder anderen Victor E. van Vriesland. In die periode leerde hij ook Simon Vestdijk kennen, van wie twee keer werk in De Vrije Bladen werd opgenomen, voordat de voltallige redactie na een con\ufb02ict met de uitgever in 1938 aftrad. Toen Van der Woude in 1939 redacteur werd bij L.J. Veen\u2019s Uitgeversmaatschapij in Amsterdam redigeerde hij de befaamde Prominenten-reeks. In hetzelfde jaar verscheen Drie novellen , het boekenweekgeschenk, waarin zijn verhaal Afgesloten balans als \u00e9\u00e9n van de novellen was opgenomen. Eveneens in 1939 werd hij gemobiliseerd in Bergen aan Zee, en ging in het nabijgelegen Bergen wonen. De toestand was aanvankelijk nog wel zo rustig dat hij regelmatig letterkundigen thuis kon uitnodigen, maar na het uitbreken van de oorlog weigerde hij zich aan te melden bij de Kultuurkamer. Hij sloot zich aan bij het kunstenaarsverzet, dat de basis zou vormen voor de naoorlogse\n\n\n\nFederatie van Kunstenaarsverenigingen. Noodgedwongen zwierf hij rond, totdat hij ten slotte in Arnhem kon onderduiken. Bij de Slag om Arnhem, in september 1944, week hij uit naar Haren. Bij terugkomst noteerde hij in Arnhem, betwiste stad uit 1945: \u201cEen lege stad. Voor een groot deel verbrand en stukgeschoten, in \u00e9\u00e9n winter verwilderd. Een woestenij van ru\u00efnes, een mesthoop van roof, een versteende massa rampspoed.\u201d Uit de opbrengsten van dit boek stichtte Van der Woude een fonds voor de jaarlijks te kiezen beste leerling van de Kunstacademie \u2013 de prijs die naar de wederopbouwer van Arnhem, burgemeester Chris Matser, was vernoemd. Van der Woude kon volgens eigen zeggen van de pen leven, maar dat was niet altijd gemakkelijk. In de oorlog hield hij \u201czwarte lezingen, want ik was natuurlijk geen lid van de Cultuurkamer, in 1943 ben ik ondergedoken in Arnhem, anders had in naar Sint-Michielsgestel gemoeten; daar ben ik getrouwd en zo komt het dat ik nu in Velp woon\u201d, zei hij in een vraaggesprek in 1968. Hij gaf in die tijd ook enkele bloemlezingen uit, onder meer met werk van Louis Couperus. Om zijn gezin te kunnen onderhouden, moest hij zijn journalistieke werk weer opnemen. Zo was hij redacteur bij de kunstredacties van Het Vrije Volk , Vrij Nederland , De Gelderlander en het Nieuwsblad van het Noorden . Daarnaast werd hij in 1953 docent dramaturgie aan de toneelacademie te Maastricht. Jarenlang was Van der Woude de bezielende voorman van het artistieke leven in en rond Arnhem. In zijn huis in Arnhem en ook later in Velp organiseerde hij regelmatig schrijversbijeenkomsten, waar zo verschillende schrijvers en andere kunstenaars als C.J. Kelk, Simon Koster en Jan H. de Groot aanschoven. Maria Dermo\u00fbt (die als Helena A.M.E. Ingerman in Indonesi\u00eb werd geboren en leefde tussen 1888 en 1962) kwam er niet, maar Van der Woude komt wel de eer toe haar schrijftalent te hebben ontdekt. Nadat zij hem in 1949 onverwacht een bezoek had gebracht en een doos manuscripten had achtergelaten, was hij diep onder de indruk geraakt van haar werk. Mede dankzij hem debuteerde Dermo\u00fbt in 1951 op 62-jarige leeftijd; hij wijdde een indringende monogra\ufb01e aan haar. Van der Woude was mede-initiatiefnemer bij de oprichting van de toneelgroep Theater in 1953 en van De Stichting De Gelderse Bloem in 1954, beide in Arnhem. Hij was mederedacteur van de bundel De Gelderse bloem (1954), die een overzicht gaf van de letterkunde in Gelderland sinds 1920. Hij was jarenlang lid van de Arnhemse Schouwburgcommissie en tussen 1955 en 1966 ook van de Culturele Raad Gelderland.\n\n\n\nNaast zijn bemoeienissen met diverse uitgeverijen, zoals L.J. Veen\u2019s Uitgeversmaatschappij en Uitgeverij Het Kompas, was hij ook actief in Arnhemse kringen als de Stichting Sonsbeek en de Werkgemeenschap Arnhemse Kunstenaars. Met de dichter-\ufb01losoof Bernard Verhoeven tilde hij het eerste, regionale toneelgezelschap van de grond, dat als \u2018Theater\u2019 een reputatie in en buiten Arnhem opbouwde. Hij zat in het bestuur van Het Nederlands Theater Centrum, een landelijke commissie voor het toneel, en ontplooide tal van activiteiten als lid van de P.E.N. en de Vereniging van Letterkundigen. Tot zijn beste studies behoren de monogra\ufb01e over de betekenis van Eduard Verkade voor de vernieuwing van het toneel en die over leven en werk van de belangrijke Arnhemse schilder Johan Mekkink. Die enorme werklust had ook zijn keerzijde. Ondanks zijn vele culturele verdiensten heeft deze workaholic in literaire kringen niet de waardering gekregen waar hij op hoopte. Critici signaleerden sporen van haastwerk, versplintering en gebrek aan eenheid in zijn romans. Zulke kritiek moet hem hebben getroffen. Feit is dat Van der Woude noodgedwongen in zijn vakanties schreef of er onbetaald verlof voor nam. Anderen \n\n\n\nverbaasden zich erover dat zijn kritieken soms de essentialia van het besproken werk misten. Onzekerheid over zijn talent heeft hem nooit verlaten, zijn openhartigheid en radicaliteit zaten hem vaak in de weg en hij voelde zich verkeerd begrepen. Dat kostte hem vrienden. Wat men in hem prees, waren zijn organisatietalent, inventiviteit en werklust, niet op de \u00e9\u00e9rste plaats zijn schrijftalent. Alweer: dat moet hem hebben geraakt. Van der Woude won verschillende prijzen: in 1958 de Culturele prijs van de Provincie Groningen en in 1965 de Culturele prijs van de gemeente Arnhem, beide voor zijn gehele oeuvre, terwijl hij in 1968 met zijn Toreneindspel de Hoorspelwedstrijd won. Tussen 1950 en 1970 zat Van der Woude in verschillende jury\u2019s, onder meer voor prijzen ingesteld door de gemeente Arnhem en de provincie Gelderland. Van der Woude overleed op 7 februari 1979 in het ziekenhuis te Velp. Hij ligt begraven op de begraafplaats Heiderust te Rheden.", "Dirk (Dick) Renes": "Sinds zijn twaalfde jaar was Dick Renes geboeid door het vak van reclameontwerper. Renes volgde zijn opleiding tot gra\ufb01sch ontwerper aan de Academie Kunstoefening in Arnhem in het begin van de jaren \u201930. Hij ontwierp in 1932 samen met andere leerlingen een groot verlicht reclamebord op een tram van het gemeentelijk trambedrijf. Vier jaar later won hij de prijsvraag voor het ontwerpen van een af\ufb01che voor de Arnhemse zomerfeesten. Renes was ook verantwoordelijk voor de originele reclamewagen die het wonen in Arnhem-Zuid voor de Tweede Wereldoorlog propageerde. Na zijn afstuderen had Renes een tijd lang een teken- en schilderatelier in een pand aan de Korenmarkt. Hier organiseerde hij met studievrienden een modeltekenclub, waaraan onder andere ook de latere beeldhouwer Henk Vreeling deelnam. Voordat Renes zich vestigde als vrije reclamefotograaf werkte hij twee jaar als gra\ufb01sch ontwerper bij betonfabriek De Meteoor in Rheden. Zijn eerste fotostudio (\u2018Studio Renes\u2019) was gevestigd in de Arnhemse Alexanderstraat 74, waar hij sinds 1925 met zijn ouders woonde. Renes zou in zijn professionele leven hinder blijven ondervinden van een ernstige ziekte die hij als kind had opgelopen. Ten gevolge van een polio-infectie liep hij enigszins moeizaam. Ook kampte Renes met gehoorproblemen, die hem bij zijn werk als vrijgevestigd \n\n\n\n\n\nfotograaf wel eens hinderden, onder meer tijdens besprekingen met opdrachtgevers. Zijn fotostudio werd tijdens en na de Slag om Arnhem geplunderd en vernield door de Duitse bezetter. Renes bevond zich in deze periode als evacu\u00e9 in Apeldoorn. Hij kreeg direct na terugkeer in Arnhem opdracht om de verwoestingen te fotograferen. Zijn donkere kamers had hij tijdelijk in \u2018De Raaphorst\u2019 op de hoek van de Velperweg en de Raapopseweg in Arnhem. Renes was verantwoordelijk voor de vormgeving van het of\ufb01ci\u00eble gedenkboek uit 1946 over de Slag om Arnhem, dat was samengesteld in opdracht van de gemeente. In juni 1946 verhuisde Studio Renes naar de Bouriciusstraat 18 in Arnhem. Omstreeks 1958 werkten in zijn zaak vier medewerkers: een administratieve kracht, een tekenares en twee fotografen/laboranten. Renes legde zich vooral toe op gra\ufb01sche reclameontwerpen en commerci\u00eble, industri\u00eble en productfotogra\ufb01e. Hij fotografeerde hoofdzakelijk architectuur, interieurs en exterieurs van zakelijke en industri\u00eble panden en stadsgezichten. Studio Renes was niet alleen een gevestigde naam in Arnhem en omgeving. Dick Renes fotografeerde met zijn Rolli\ufb02ex- en Cambocamera\u2019s voor opdrachtgevers door heel Nederland. Tot de opdrachtgevers van de fotostudio behoorden onder andere Billiton, Daalderop, De Vries Robb\u00e9, betonfabriek De Meteoor, Hazemeyer in Hengelo (elektriciteitskasten), de Nato Taptoe en leveranciers van de kernreactor in Petten. Ook voor de gemeente Arnhem maakte Studio Renes onder andere foto\u2019s voor voorlichtingsbrochures en andere public-relationsuitgaven. Veel van zijn opdrachten verwierf hij via mond-op-mondreclame. In augustus 1971 droeg Renes zijn zaak over aan fotograaf Hans Zweers. In dezelfde maand was hij met zijn vrouw in Doorwerth gaan wonen. Renes tekende en schilderde graag, onder meer stillevens. Na zijn pensionering gaf Renes tekencursussen voor onder andere de Stichting Welzijn De Bries (Renkum) en middelbare scholen. Verschillende van zijn werken zijn bij familieleden en kennissen terechtgekomen. Renes viel op door zijn fysieke voorkomen: een lang en mager postuur met een iets voorovergebogen houding. Zijn werknemers typeerden hem als een vriendelijke en gemoedelijke persoonlijkheid. Hij trad niet gauw op de voorgrond en kwam op derden enigszins bescheiden over. Renes was geen nationaal bekende fotograaf. Zijn genre was hiervoor te technisch en hij miste de ambitie om zijn werk op grote schaal te exposeren. Maar zijn foto\u2019s getuigen van een groot technisch vakmanschap en originaliteit, minder van artisticiteit. Renes maakte bijvoorbeeld enkele indringende foto\u2019s van het in de Tweede Wereldoorlog verwoeste Arnhem. Een deel van zijn collectie is na zijn pensionering verloren gegaan. Het Gelders Archief beheert ongeveer 5500 foto\u2019s en negatieven van Renes, die betrekking hebben op Arnhem, hoofdzakelijk over de periode 1946-circa 1968 (aanwinst in 1983). Een ander deel van zijn fotoverzameling is in bezit van fotograaf Joost van der Zeyden. Renes\u2019 foto\u2019s (150 glasnegatieven) van spoorwegen en treinen zijn via zijn vroegere werknemer A.P. (Ton) Rozie terechtgekomen bij particuliere spoorwegliefhebbers.", "Johnny van Doorn": "Johnny van Doorn groeide op in Arnhem, in de Sint Peterlaan op nummer 8, in een burgerlijk milieu. Zijn vader werkte op kantoor, was chef-inkoper, zijn moeder, die van Duitse afkomst was, leidde de idylle thuis. Dat zoon Johnny tot de hogere burgerschool werd toegelaten, was voor het gezin iets om trots op te zijn, maar die trots week toen de carri\u00e8re via het Thorbecke Lyceum op de Lorentz HBS voortijdig een roemloos einde kende. Op zeer jonge leeftijd experimenteerde Van Doorn, die zich Johnny the Selfkicker ging noemen, met de voordracht van geluidspo\u00ebzie, \u2018electric acts\u2019: van vuurwerk maakte hij een gedicht, in duizelingwekkend tempo mitrailleerde hij klanken en soms woorden. Het eerste offici\u00eble optreden dateerde van de herfst van 1960, uiteraard in Arnhem, in Hotel Carnegie op het Stationsplein, in het gezelschap van drummer Pierre Courbois en de schilders Rik van Bentum en Jan Cremer. Vanaf dat moment declameerde Johnny in Arnhem, op straathoeken en de tapijtafdeling van Vroom & Dreesmann. Met zijn ouders, zijn omgeving en zijn stad had Van Doorn een gecompliceerde verhouding, waarin afkeer en idealisering elkaar afwisselden. In zijn prozaboek Mijn kleine hersentjes (Amsterdam 1972) herinnert Van Doorn zich zijn jeugd als een bron van voortdurend geluk: zijn vader speelde piano, zijn moeder was keukenprinses en zoon Johnny deugde en genoot van de wonderen der natuur. Tegelijkertijd is er afkeer van Arnhemse sufheid en rebellie tegen het \u2018burgerlijk\u2019 milieu: alsof de benauwde omgeving de grote gevoelens bedreigde met stilstand en verwatering. Aangemoedigd door de verveling in Arnhem en onenigheid thuis en verleid door de lokroep van Amsterdam, waar h\u00e9t gebeurde, vertrok Johnny in 1962 naar de hoofdstad. Aanvankelijk had hij geen plannen, geen geld en geen woonruimte, maar wel kennis aan Simon Vinkenoog, die in die dagen de personificatie leek van bewustzijnsverruiming en po\u00ebzie. Al snel baande Johnny zich met zijn luidruchtige experimenten een weg in kunstenaarssoci\u00ebteit De Kring, waar hij zich zijn optreden beloond zag met hysterische boosheid, vliegende asbakken en ander strijdgewoel. In 1963 debuteerde hij in het tijdschrift Podium . Op de avond van 28 februari 1966 kende Johnny van Doorn een van zijn \ufb01nest hours : tijdens de roemruchte manifestatie \u2018Po\u00ebzie in Carr\u00e9\u2019, georganiseerd door Olivier Boelen en Simon Vinkenoog, trad een 25-tal dichters op, en Johnny was een van de optredenden. Hij was het die onder het publiek en in de media het meeste opzien baarde. Zijn voordracht van \u2018Komtocheensklaarklootzak\u2019 \u2013 een gedicht dat begonnen was als ready made (een in Antwerpen gehoorde kreet) \u2013 zorgde in huiskamers en in de zaal voor tumult. Een vrouw uit het publiek beklom zelfs het podium om op hoofd en rug van de dichter een bos bloemen stuk te slaan. In een paar minuten was Johnny als burgerschrik bij uitstek een icoon van de eigen tijd geworden. Nadien zou hem de eretitel \u2018de eerste Nederlandse beat poet \u2019 ten deel vallen. In 1966 verscheen zijn eerste bundel po\u00ebzie bij De Bezige Bij: Een nieuwe mongool (Amsterdam 1966). Via radio, televisie en kranten verspreidde zich de roem van The Selfkicker. Toen hij in 1967 van een Arnhems po\u00ebziefestival geweerd werd, protesteerden w\u00e9l optredende dichters als Buddingh\u2019 en nodigde AVROpresentator Willem \u2019O Duys Johnny uit om zich op prime time op de televisie uit te spreken. Toen de tijdgeest, waar Johnny een representant van leek, zich steeds duidelijker manifesteerde en van Amsterdam een \u2018Magies Sentrum\u2019 maakte, en het verzet van de stad vorm vond in de Provobeweging en de Maagdenhuisbezetting, toen was voor Johnny van Doorn de lol er eigenlijk af. De psychedelicaprofeten en de halfzachte blijheid van de jaren \u201960 vonden in Johnny van Doorn geen aanhanger. In 1972 debuteerde hij als prozaschrijver met Mijn kleine hersentjes , een innemend en hier en daar zelfs innig zelfportret. Van de luidruchtigheid van The Selfkicker lijkt weinig meer over. Van Doorn portretteert zich in dit boek als een autodidact. Op dat punt is er verwantschap met Simon Vinkenoog. Belangrijker is misschien nog de ambitie kunstenaar te zijn, als kunstenaar met aanhoudende ontroering en verwondering in het leven te staan. Hij noemt zich avant-gardist en boh\u00e9mien en daarmee wordt vooral een houding in het leven bedoeld en dat leven was voor Van Doorn een kunstvorm: veel van zijn literair werk volgt zijn eigen leven dan ook op de voet. Vanaf 1973 was Van Doorn betrokken bij het programma Herenleed , dat vele jaren op de televisie een kleine schare van getrouwen trok en later zelfs in het theater werd gebracht. Van Doorn speelde diverse rollen, waarmee hij de twee opponerende heren (gespeeld door Armando en Cherry Duyns) in verwarring en op idee\u00ebn bracht. Met zijn literaire carri\u00e8re wilde het na 1972 aanmerkelijk minder vlotten. Optredens gingen weliswaar gewoon door \u2013 iedereen wilde het fenomeen wel zien, waarbij zijn handelsmerk steeds meer werd: de slepende stem met uitbarstingen van pathos \u2013 maar met het schrijven van proza en het vinden van een nieuwe toon ging het niet naar wens. De verhalen voor de radio en in zaaltjes droeg hij intussen zo vaak voor dat ze na herschrijven en herformuleren langzamerhand hun leesbare vorm vonden. Met name de hulp van Wim Noordhoek, medewerker van VPRO-radio, heeft ertoe bijgedragen dat er halverwege de jaren \u201980 weer werk van Van Doorn verschijnen ging. In 1984 verscheen Gevecht tegen het zuur (Amsterdam 1984), waarin verhalen van de jaren daarvoor eindelijk gedrukt werden en tot rust kwamen. Het boek kende onmiddellijk een behoorlijk verkoopsucces. Het Bekende Nederlanderschap van Van Doorn leidde ertoe dat hij voor reclamespotjes gevraagd werd: met Jules Deelder prees hij op televisie zoutjes aan. In het circuit van voordrachten langs clubhuizen en literaire caf\u00e9s bleef Van Doorn tot de topattracties behoren. Vanaf 1984 combineerde Van Doorn op succesvolle wijze de voordracht in zaaltjes met de transmutatie op papier van de voorgedragen verhalen. Die hervorming van teksten voor luisteraars in teksten voor lezers moet veel inspanning van hem gevergd hebben. Met\n\n\n\n\n\nzijn verhalen, die hij graag kronieken noemen mocht, schreef hij aan de geschiedenis van zijn eigen tijd: een tijd van onvrede en verzoening. In zijn verhalen keert Van Doorn \u2013 soms met spijt over zoveel eigen onbegrip toen \u2013 in herinnering en werkelijkheid terug naar Arnhem en de jaren van toen, naar de laatste jaren van zijn vader en naar de verloren tijd, de herinnering aan zijn moeder en schilderende vriend Sikke Laverman. Zo waren er twee Arnhems in zijn werk: het herinnerde en het later hervonden Arnhem. De kalme burgerlijkheid van zijn ouderlijk huis, die hem destijds tot boh\u00e8me en vlucht inspireerde, kende in de beschrijving van de verloren zoon van Arnhem steeds meer geborgenheid en geluk. Het was dat stil, vanzelfsprekend geluk, dat in Van Doorns laatste jaren de verhouding met Arnhem en wat er aan familie en kennissen nog leefde, bepaalde. Weemoed was er ook en verdriet over wat verloren ging, over de teloorgang en het sterven van wie hem dierbaar was. De vroege dood van Van Doorn, ontegenzeglijk symbool van de jaren \u201960 en van de jeugd van toen, bracht een schok teweeg. De chroniqueur van de eigen tijd schreef niet langer voort en de onverwisselbare stem zou zwijgen. In het Nachleben \u2013 de herdrukken van zijn werk, speciale aan Van Doorn gewijde publicaties, een naar hem genoemde prijs en een plein \u2013 komt de betekenis van Van Doorn goed tot uitdrukking, misschien zelfs beter dan bij het leven van de Selfkicker, de stem en de chroniqueur.", "Albert op de Korenmarkt": "Over individuele burgers in de late Middeleeuwen is doorgaans geen uitbundige informatie voorhanden. In het geval van Albert op de Korenmarkt ligt dat anders. Daarbij heeft het beschikbare materiaal niet alleen betrekking op zijn beroepsleven, maar ook op zijn priv\u00e9bestaan. Albert kwam rond 1400 in Zutphen ter wereld. In 1458 stierf hij daar, vermoedelijk aan de pest die dat jaar de IJsselstreek teisterde. Zijn broer Willem was hem eind 1453 of begin 1454 voorgegaan. Hun vader Steven jr werd geboren rond 1375 (\u00b1 zeven jaar) en overleed in 1433 of 1434. De meisjesnaam van hun moeder Bele blijft in nevelen gehuld. Eind 1434 leefde zij niet meer. Albert trad tweemaal in het huwelijk, het eerst met een onbekende dame die kort v\u00f3\u00f3r 1445 te Danzig, waar het gezin toen woonde, overleed. Aangezien hij met de Danziger schepen Bartolt van Suchten een erfenisregeling trof, behoorde zij wellicht tot diens familie of tot een ander vooraanstaand plaatselijk geslacht. Omstreeks 1445 hertrouwde Albert in Zutphen met jonkvrouw ( joffer ) Dorothea. Zij was een aantal huizen verderop aan de Korenmarkt opgegroeid en stamde uit de van oorsprong ministeriale familie Iseren, die al in de 14de eeuw schepenen en hertogelijke leenmannen leverde. Dorothea verbleef nog in de herfst van 1525 (!) in haar ouderlijk huis op de hoek van de Korenmarkt en de Waterstraat. Uit zijn eerste huwelijk had Albert een onbekend aantal \u2018anonieme\u2019 kinderen. Met Dorothea kreeg hij twee kinderen, Barbara en Henrika. Zij zijn kort na elkaar geboren of waren een tweeling. Barbara verliet het ondermaanse tussen 1503 en 1522; Henrika\u2019s sterfdatum is te zoeken v\u00f3\u00f3r 13 mei 1492. Na Alberts verscheiden werd beslag gelegd op zijn nalatenschap in Danzig. Zeven jaar later hadden zijn erfgenamen zich nog steeds niet gemeld en dreigde verbeurdverklaring. De leden van de familie Op de Korenmarkt leren we niet kennen uit familiepapieren, boekhoudingen of priv\u00e9correspondentie, want die zijn verloren gegaan. In hoofdzaak staan overheidsarchieven ter beschikking, in het bijzonder dat van de stad Zutphen. Hoewel van Steven jr. niet vaststaat dat hij koopman was, is de handelstraditie van de familie Op de Korenmarkt vanaf circa 1300 \u2013 toen stamvader Roelof/Rudolf in de Rijnhandel actief was \u2013 onmiskenbaar. In die traditie voegden zich in de eerste helft van de 15de eeuw Albert en Willem. Albert vertrok in de jaren \u201920 naar Danzig om er zijn geluk te beproeven. Als burger van die stad duikt hij in 1431 in de bronnen op. Met behulp van een verklaring van de stedelijke overheid probeerde hij in dat jaar een lading van 1900 lange eiken planken (\u2018wagenschot\u2019) terug te vorderen die zich aan boord van een schip bevond dat, afkomstig van de Elbe (denkelijk uit Hamburg), in de heerlijkheid Veere gestrand was. In Danzig deed hij al snel belangrijke contacten op. Hierboven kwam zijn eerste huwelijk ter sprake, waarschijnlijk met een dochter uit de plaatselijke gegoede stand. Zijn zakelijke en maatschappelijke succes blijkt ook wel hieruit, dat hij in 1437 een schadevergoeding betaalde die een aantal Zeeuwen aan twee Danzigers sedert 1434 verschuldigd was. Een van deze beide stadgenoten was Bartolt Burammer, schepen en stedelijk afgevaardigde naar Hanzevergaderingen. Burammer was een belangrijke koopman, die voornamelijk op de handel op Scandinavi\u00eb en IJsland was geori\u00ebnteerd. Op gezette tijden verkeerde Albert in zijn geboorteplaats. Zo verscheen hij er eind 1434 voor de schepenbank om ten gunste van zijn broer Willem afstand te doen van zijn rechten op de ouderlijke erfenis. Dat Willem al evenzeer het burgerrecht van Danzig genoot, komt pas in 1445 naar voren. Hem treffen we bij \n\n\n\n\n\ngelegenheid nog wel eens in Zutphen aan, bijvoorbeeld in 1434, toen hij de Zutphenaar Aernt van Zwiep aanstelde als zijn zaakgelastigde ter plaatse. Ook Albert maakte van de diensten van Van Zwiep gebruik. Albert en Willem namen beiden deel aan de hanseatische commercie tussen het Oostzeegebied en WestEuropa. Tijdens de Hollands-Wendische handelsoorlog in de jaren 1438-1441 hadden zij het zwaar te verduren. Ladingen zout, pek, potas (een loogzout), wagenschot en ander hout gingen teloor. Als onderpand voor schadeloosstelling of losgeld hield Albert in deze tijd in zijn huis een koopman uit Brielle gevangen, wiens ladingen in Danzig in beslag waren genomen. Burammer nam de man van hem over en vroeg vierhonderd mark voor vrijlating. Eind 1439 en begin 1440 trof Willem maatregelen om zijn verliezen te beperken. Hij machtigde een collega uit Reval (het huidige Tallinn in Estland) om zijn uitstaande vorderingen \u2018van coopmanscepen\u2019 in Brugge en elders in Vlaanderen te innen en zijn scheepsparten (aandelen in schepen) te verkopen. Ook betaalde hij een koopman uit Herentals in het hertogdom Brabant af. Deze informatie is te vinden in een Brugs brievenboek. Danzig en Brugge vormden de polen waartussen de gebroeders hun zaken afwikkelden. Rond 1445 besloot Albert naar Zutphen terug te keren. De aanleiding was eerder het overlijden van zijn vrouw dan de zakelijke tegenslag die hij en Willem tevoren ondervonden hadden. Albert liet zijn kinderen achter onder de hoede van een \u2018kynder moder\u2019 en verruilde zijn Danziger burgerschap weer voor dat van zijn geboorteplaats. In oktober 1445 machtigde Willem te Danzig zijn broer om zijn zaken in Holland, Zeeland, Brabant, \u2018Walscherden\u2019 (Frankrijk of de \u2018Walsche landen\u2019 in het algemeen?) en Vlaanderen te behartigen. Begin 1448 gebeurde het omgekeerde: Willem zou eventuele vorderingen op Albert voldoen. De gebroeders schoeiden hun handelsonderneming dus\n\n\n\nop nieuwe leest. Willem bleef kantoor houden in Danzig, terwijl Albert zijn zetel verplaatste naar Zutphen. Geregeld vertoefde hij echter elders: in Danzig, Engeland, Zeeland, Kampen, op de Deventer jaarmarkten. Verschillende keren maken de documenten melding van schippers uit Kampen en Zeeland die ladingen wagenschot en zout van Albert transporteerden. Deze schippers voerden soms zelfstandig transacties uit in zijn opdracht. Bij zijn terugkeer in Zutphen koos Albert domicilie in het aloude familiehuis aan de Korenmarkt, al was dat pand het eigendom van zijn broer. De bronnen reppen namelijk expliciet van een waterput v\u00f3\u00f3r het huis van Willem op de Korenmarkt. Albert zou er tot zijn dood wonen. Elders in de stad beschikte hij nog over een moestuin en op de enk pal ten noorden van Zutphen over bouwland. Ook pachtte hij een stukje stadsland en een gebruiksrecht op grond van een stadsgenoot en inde hij een (vee-)tiende uit een weide. In 1453 droegen Albert en Dorothea de helft van het \u2018Gulikse goed\u2019, ook wel \u2018Vlaamse goed\u2019 of \u2018Hertogenlanden\u2019 geheten, in het kerspel Elden (ambt Over-Betuwe, tegenover Arnhem) over aan de broers Godert en Willem Ingen Nulandt, ridders van de Duitse Orde en mederechthebbenden op dit goed. Alberts deel omvatte 601\u20442 morgen tiendvrij bouw- en weiland, verspreid over het kerspel gelegen, inclusief 46 tijnshoenders en een kleine geldtijns. Hertog Reinald IV (1402-1423) had deze bezittingen verpand aan de Nijmeegse burger Johan van Erkelenz voor de duur van diens leven. In 1430 gaf hertog Arnold (1423-1465/1473) ze voor 1200 oude gouden Franse schild erfelijk in pand aan Johan en zijn echtgenote Udeken (Guedeken). Het is onbekend hoe Albert aan dit pandgoed gekomen is. Misschien heeft hij het van Johan van Erkelenz gekocht, als belegging van een deel van zijn handelskapitaal in waardevast grondbezit. Evenmin is het duidelijk in welke relatie Albert tot de Ingen Nulandts stond. Gezien het voorgaande mag het pikant heten dat hij in 1456 aan Danzig een lening verstrekte ter \ufb01nanciering van de strijd die de Pruisische adel en steden met steun van de Poolse koning voerden tegen de heerschappij van de Duitse Orde. Van het eind van de 13de tot het eind van de 15de eeuw, zo\u2019n zeven generaties lang, zijn telgen uit het Zutphense handelsgeslacht Op de Korenmarkt in schriftstukken te traceren. Dankzij de ambities van Albert en Willem vond op het zakelijke vlak een verschuiving plaats van de Rijnlandse riviervaart naar de internationale, Noord-West-Europa omspannende handel. Hoewel ze haar commerci\u00eble fortuin in het sterk oligarchische Zutphen niet duurzaam in bestuurlijk-politieke zin verzilverde, ging het de familie in sociaal opzicht wel degelijk voor de wind. Weliswaar stierf met het overlijden van Albert in 1458 de mannelijke lijn van de familie Op de Korenmarkt uit, maar zijn dochters kwamen zeer goed terecht. Zij trouwden met leden van de Gelderse \u2013 hoge \u2013 adel. Deze maatschappelijke sprong voorwaarts was door Albert in gang gezet.", "Philip Willem Schonck": "Dankzij gezinsaantekeningen, voornamelijk van de hand van de vader des huizes, weten we dat Philip Willem op vrijdag 17 juni 1735, tussen 3 en 4 uur in de ochtend werd geboren. In 1747 moest zijn oudere broer Adam Christiaan (1730) zijn studie in Harderwijk onderbreken om de gezinsaantekeningen af te sluiten met de mededeling dat zijn vader Willem Schonck op zondagavond 3 september op 44-jarige leeftijd was overleden. Ook zijn moeder was toen ernstig ziek, maar zij overleefde een kennelijk acute en levensbedreigende gemeenschappelijke kwaal. Zij bleef in Hedel achter met een gezin van zeven kinderen, waarvan de oudste, Adam, het huis uit en de jongste, Evert Jan Benjamin (zie voor zijn biogra\ufb01e hierboven), nog maar twee was. Philip was twaalf. In het calvinistische milieu waarin zij opgroeiden, zullen de kinderen een gedegen opvoeding hebben gehad en in Hedel het beste basisonderwijs hebben genoten. Stellig ook Philip Willem, maar welk vervolgonderwijs hij kreeg is onbekend. Na zijn geboorte en doop vernemen we voor het eerst iets van hem in 1755. Als ongeveer 20-jarige zette hij zijn naam op een ondermijningsplan van het bastion Dauphin te Maastricht. Blijkbaar kon hij toen al meten, rekenen en tekenen, maar waar en van wie hij dat had geleerd weten we niet. Mogelijk had hij in de nabije vesting \u2019s-Hertogenbosch zijn heil gezocht in het militaire bedrijf en werd hij opgeleid tot ingenieur, een niveau dat hij overigens niet heeft bereikt. In het kerkelijk lidmatenboek van zijn geboorteplaats Hedel staat genoteerd dat hij, na in 1758 geloofsbelijdenis te hebben gedaan, in 1762 naar \u2018Breda of elders\u2019 vertrok. Dat werd Breda. Zijn broer Adam was daar sedert eind 1761 rector aan de Latijnse school en hij zou kunnen hebben bevorderd dat Philip op 15 juli 1765 van de Nassause Domeinraad in Den Haag een aanstelling kreeg als \u2018opzichter van Zijne Hoogheids gebouwen\u2019. Stad en Baronie van Breda waren in de periode 1732-1795 domein van achtereenvolgens de prinsen Willem IV en V en werden als zodanig onder toezicht van genoemde raad bestuurd. In juni 1765 waren er op het domein twee technische vacatures: landmeter C.F.Th. Cedercreutz, die tegen een bijzondere gratificatie tevens les gaf in wiskunde en aanverwante onderwerpen, was naar de West vertrokken, en Bastiaan de Wolff, opzichter over de molens, gebouwen en hoeven van de Oranjes en bakenmeester, havenmeester en boomsluiter (portier van de havenpoort), was overleden. Hoewel de raad vond dat het domein Breda in de toekomst meer behoefte zou hebben aan een \u2018kundig architecq\u2019 dan aan een \u2018generale opzigter\u2019, adviseerde hij hertog Lodewijk E. van Brunswijk, voogd over de toen nog minderjarige Willem Batavus, die beslissing te zijner tijd aan laatstgenoemde zelf over te laten. Voorlopig zou De Wolff gewoon worden opgevolgd door \u201ceenen Ph. Schonk\u201d, wiens \u201cindustriensen iver en goede bekwaemheeden [...] niet minder dan bij ons, bekent staat\u201d, zo meende de raad. Gezien Van Brunswijks positie als waarnemend opperbevelhebber van het leger en gouverneur van Den Bosch zou deze laatste toevoeging erop kunnen wijzen dat Philip inderdaad een militaire carri\u00e8re achter zich had en dat die in \u2019s-Hertogenbosch begonnen was. Zijn jaartractement van 600 gulden werd samengesteld uit drie componenten: 250 gulden uit de door hem waar te nemen \u2018ambtjes\u2019 van havenmeester en boomsluiter, 150 gulden uit de vrijkomende gratificatie aan landmeter Cedercreutz en 200 gulden aan reis- en verblijfskosten voor werk elders in Brabant. Met dien verstande dat Philip zijn\n\n\n\n\n\n\ntractement pas zou ontvangen vanaf de dag dat hij als \u2018ordinaris landmeter\u2019 zou zijn be\u00ebdigd. Door drukke werkzaamheden kwam Philip in de zomermaanden niet toe aan de voorbereiding op het tevoren verplicht af te leggen examen en dreigde hij inkomen te derven. Daarom vroeg en kreeg de kandidaat twee \u00e0 drie maanden respijt en ontving hij zijn salaris alsnog met ingang van 15 juli. Op 6 december kon hij na zijn examen de vereiste landmeterseed afleggen. Zijn eed als opzichter en zijn aanstellingen als havenmeester en boomsluiter en \u2018bakenmeester van de rivier de Marke\u2019 had hij al in de zomer afgelegd, respectievelijk ontvangen. Trots kon hij op 9 december in Den Haag zijn door de Raad van Brabant op grond van examen en eed verleende landmetersadmissie tonen. Op 17 augustus 1767 legde Schonck in Breda de poorterseed af. In maart was de verbouwing van de voorgevel van het Bredase stadhuis voltooid, een werk waarvoor hij kort na zijn aantreden als opzichter het ontwerp had gemaakt. Omdat hij voor zijn werk geen geldelijke beloning had gevraagd, kreeg hij die in natura: een zilveren theeketel op komfoor ter waarde van 234 gulden. In de regio bracht hij in de loop der jaren veel bouw- of verbouwwerken op zijn naam, naast in Breda onder meer in Geertruidenberg, Zevenbergen, Roosendaal en Willemstad. De lof die hij met zijn werk oogstte, moet hebben bijgedragen aan zijn bevordering op 8 mei 1769 tot opzichter van de stadhouderlijke gebouwen, tuinen en andere goederen in Den Haag en omgeving. Bij een vast jaarsalaris van 1.200 gulden moest hij daarbij w\u00e8l jaarlijks, of zo vaak als dat nodig zou blijken, de werkzaamheden en reparaties aan Het Loo te Apeldoorn en aan de domeinen Dieren en Soestdijk inspecteren. Wat Het Loo aangaat was de Domeinraad al in februari 1767 accoord gegaan met de betaling van een rekening die hij had ingediend in verband met een \u2018nieuwe timmeringe\u2019 en voor het maken van plattegronden van het huis; in de jaren 1771-1781 kwamen er van zijn hand ontwerpen voor de tuin, met die voor een landschappelijke aanleg als de meest opmerkelijke. De kwaliteit van Schoncks plattegronden uit 1767 zal twee jaar later zijn bevordering naar Den Haag in de hand hebben gewerkt. Johan van Stolk, die daar sedert 1753 een vergelijkbare functie bekleedde, kreeg op eigen verzoek in maart 1770 ontslag. Met ingang van 20 maart 1777 mocht Philip zich van de Nassause Domeinraad architect noemen, maar inhoudelijk schijnt\n\n\n\ndaarmee weinig aan zijn werk te zijn veranderd. In 1778 maakte hij een studiereis naar Parijs. In die tijd bemoeide hij zich intensief met de paleizen in en nabij Den Haag maar, nog afgezien van Het Loo, vinden we de sporen van zijn werkzaamheid ook elders in het land, opmerkelijk genoeg nog in Brabant, waar hij als opzichter al in juni 1770 was opgevolgd door Pieter Huijsers, \u2018metselaar van stijle\u2019, en naar de indringende wens van Willem V dus niet door een militair ingenieur. Schonck werkte ook voor anderen, meest relaties van Willem V. Zo begeleidde hij in de jaren 1775-81 in opdracht van F.W. van der Borch (jongere broer van Willem V\u2019s raad J.C. van der Borch) de bouw van diens nieuwe huis Verwolde bij het Gelderse Laren. De omwenteling van 1795 moet voor de Oranje-architect een breekpunt zijn geweest. Het eerste wat we nadien over hem vernemen is zijn ontslag op 12 december 1796 als havenmeester, boomsluiter en bakenmeester te Breda, functies die Pieter Huijsers niet van hem had overgenomen en die hij blijkbaar nog steeds, waarschijnlijk slechts op papier, bekleedde. Op toekenning van de 400 gulden die hem zo over het tijdvak vanaf 10 oktober 1793 nog als salaris toekwam, zou hij tot augustus 1803 moeten wachten. Van betaalde opdrachten na 1795 is niets gebleken en vermoedelijk heeft hij dit geld, dat in jaarlijkse termijnen van 12 gulden werd uitgekeerd, goed kunnen gebruiken om in zijn levensonderhoud te voorzien. In september 1797 testeerde hij te Nijmegen, samen met zijn eveneens ongetrouwde jongste broer Evert, wederzijds en op de langstlevende; hun als \u2018Pruisisch postfactoor\u2019 (postmeester op Pruisen) eveneens in Nijmegen woonachtige broer Jan Rabo werd executeur. Evert, emeritus-rector van de Latijnse school te Nijmegen, overleed in 1821. Twee jaar later kwam een plaatsvervangend executeur-testamentair - Jan Rabo was inmiddels zelf overleden \u2013 om Philips jaarlijkse uitkering. Dit heeft biografen doen vermoeden dat de uitkeringsgerechtigde in 1823 of kort daarv\u00f3\u00f3r was gestorven. \u2018De Heer Architect Philip Wilhelm Schonck\u2019 werd echter al op 7 mei 1807 in de Sint-Stevenskerk te Nijmegen begraven. Vermoedelijk had hij de laatste tijd gewoond bij Evert, die als rector van de Latijnse school woonde naast het Huis Palsterkamp aan de Doddendaal. Philip Willem Schonck ging de geschiedenis van de Nederlandse bouwkunst in als de architect van Willem V, in wiens dienst en tijdens wiens stadhouderschap (1766-1795) Schonck opkwam en naam maakte. Geboren en overleden in Gelderland, heeft hij zijn meest tastbare sporen nagelaten in West-Brabant. Het was vooral d\u00e1\u00e1r dat hij als bouwkundige grootschalige opdrachten uitvoerde in de stadhouderlijke domeinen. De kennelijk veelzijdig bekwame en vindingrijke opzichter-architect werd belast met bouw, verbouw, herstel en onderhoud van allerhande gebouwen, maar had ook tuinarchitectuur in zijn portefeuille.", "Gadert van Stramprade": "Meester Gadert van Stramprade wordt voor het eerst vermeld op 26 juli 1367 in een schuldbekentenis van Diederik Loef van Horn en Altena (1358-1374). Gadert blijkt dan getrouwd met ene Cylye. In een andere schuldbekentenis gedateerd 25 april 1369 heet hij \u201cmeyster Godert van Stramprade, muntemeyster des hertoghen van Gelren\u201d. Blijkbaar is hij tussen beide genoemde data voor het eerst als Gelders muntmeester opgetreden. Zijn geboortejaar is slechts met een ruime marge te bepalen. Omdat (1) hij in 1367 gehuwd was, (2) in 1369-1370 een verzoening plaats vond met twee burgers uit Diest vanwege een blijkbaar niet probleemloos verlopen vennootschap en (3) hij in 1373 optrad als voogd voor een afstammelinge uit het voorname geslacht Van Uitwijk, lijkt rond 1340 een aannemelijke schatting van zijn geboortejaar. Met \u2018Stramprade\u2019 is de plaats Stramproij in de buurt van Weert bedoeld. Gadert of zijn familie moeten daar kapitaal hebben verworven, hetgeen behalve uit de verstrekte leningen blijkt uit het bezit van grond en onroerend goed in die regio. Zijn muntmeesterschap bracht hem echter naar Arnhem: in de stadsrekening over 1370-1371 vinden we magister Godefridus monetarius onder de nieuwe burgers. Na de dood van zijn eerste vrouw Cylye is hij hertrouwd met een zekere Bele, hoogstwaarschijnlijk de dochter van Beerte Emonts en Jan van Uitwijk. Gaderts eerste standplaats is onbekend. Zijn regio van herkomst en latere verhuizing naar Arnhem doen vermoeden dat hij eerst in Venlo heeft gewerkt. De in 1365 ingevoerde Vlaamse plak werd ook al snel in Gelre geslagen. Bepaalde vormkenmerken van deze munten wijzen erop dat deze plak eerst in Nijmegen en Venlo, en pas later in Arnhem is geslagen. Gaderts verhuizing naar Arnhem zal wel samenhangen met de verplaatsing van de Gelderse munt. In ieder geval is in de Arnhemse stadsrekening over 1370-1371 sprake van overleg cum magistro Godefrido monetario . De Gelderse steden hadden gezien hun handelsbetrekkingen belang bij een stabiele munt, en invloed op de\n\n\n\n\n\nmuntslag was een belangrijk onderdeel bij de verwerving van politieke medezeggenschap. Uit de periode van de Gelderse successie-oorlog (1371-1379) zijn maar weinig bronnen bekend, noch over Gadert van Stramprade, noch over de munt. Beide rivaliserende partijen (Maria van Gelre en haar man Willem van Gulik versus Maria\u2019s zus Mechteld) hebben laten munten, maar gezien de zeldzaamheid van de betreffende typen zijn de oplagen gering geweest. Muntmeesters zijn niet bekend. Met zekerheid heeft Gadert weer als muntmeester gewerkt in de zomer van 1379. De jonge hertog Willem van Gulik liet toen in Harderwijk een nieuw type munt slaan. Uiterlijk in 1381 maar vermoedelijk al in 1380 was Arnhem al weer de belangrijkste Gelderse muntplaats. Gaderts register (zie daarover hierna) bevat ook een aanstellingsoorkonde gedateerd 11 februari 1380. Naast Gadert worden dan voor een periode van zes jaar als muntmeesters benoemd Henric Hertman, Johanne van den Putte en Gheerken van Hynsberge en wel \u201cin onser stat van Arnhem oft in anderen onsen steden daer hem des ghenoghet\u201d. Met Hendrik Hertman zijn problemen ontstaan, die pas in 1387 zijn bijgelegd. Per ordonnantie van 17 september 1381 gaf hertog Willem opdracht nieuwe munten te slaan. Een muntmeester werd niet genoemd, maar op 13 februari 1383 wordt aan Gadert en zijn partner Johan van Florense Thomassoen beloofd dat niemand anders dan zij in Gelre zullen mogen munten. Details over hun partnerschap zijn niet bekend. Te denken valt aan financi\u00eble en/of technische samenwerking. Het laatste kan te maken hebben met het slaan van gouden munten. Die zijn in Gelre sporadisch geslagen onder de voorgangers van Willem van Gulik, maar vanaf ongeveer 1380 zijn de Gelderse guldens massaal geproduceerd. Van Stramprade is in 1383 opgetreden als de actieve partner: alleen hij wordt in het rekeningjaar 1383-1384 genoemd als betaler van de sleischat (een soort provisie die de muntmeester aan de hertog moest afdragen). Op 12 januari 1385 kreeg Gadert, \u2018onsen munter\u2019, opdracht om een goudgulden te slaan. De goudgulden moest zo qua gewicht zo goed zijn als de \u201chertoge van Hollant [..] nu ter tyt tot Dordrecht doyt slain\u201d. Deze formulering duidt op al dan niet actieve afstemming tussen de Gelderse en Hollandse munt. Als Gaderts partners worden in 1385 genoemd \u201cJohan Thomaes van Mechgelen ende Bertholt, gebruedere, sijne gesellen\u201d. Lang lijkt hun samenwerking niet te hebben geduurd. Op 29 juli 1385 werd Gadert, \u2018onsen muntmeister tArnhem\u2019, voor zes jaar benoemd. Blijkbaar werkte hij toen weer alleen: van andere muntmeesters of medewerkers is geen sprake. De gulden was duidelijk het belangrijkste product: de ondernemer Van Stramprade moet hiermee fortuin hebben gemaakt. Het voorgeschreven goudgehalte werd voortdurend naar beneden aangepast, zodat de muntmeester concurrerend kon blijven werken. Op 14 september 1386 kreeg Gadert opnieuw opdracht om in Arnhem goudguldens te slaan met het gewicht en gehalte van de Hollandse. Onder Gaderts verantwoordelijkheid is ook een nieuw type zilveren munt, de zogenaamde \u2018herengroot\u2019, ingevoerd. Dit moet in het najaar van 1388 of in 1389 zijn gebeurd. Van Stramprade genoot als muntmeester blijkbaar ook buiten de Gelderse grenzen gezag. Op 10 oktober 1387 verklaren Johan die Grueter en Evert van der Weteringhe dat \u2018meyster Godevaert van Stramprade\u2019 in Arnhem uitspraak zal doen in \u201ctwist ende sceel die wy onderlinghe ghehat hebben tot desen daghe toe, roerende vander munten tot Renen, daer wy in veynoetscap in ghemunt hebben van onss heren weghen van Utrecht\u201d. Per 1 februari 1390 deed Gadert afstand van zijn muntmeesterschap, ofschoon zijn termijn nog niet was afgelopen. Zijn opvolgers waren Schakart van Stramprade en Arnt van Wirt Johanssoen. De eerste zal aan Gadert verwant zijn geweest, ofschoon niet duidelijk is hoe. Schakart wordt in ieder geval niet genoemd onder de kinderen van Gadert en Bele. Bijzonder is dat op het eind van de 14de eeuw veelvuldig, en ook buiten Gelre, sprake is van een \u2018Strampraadse gulden\u2019. In de oudere numismatische literatuur is wel verondersteld dat hier sprake was van een te\n\n\n\nStramproij geslagen gulden. In die plaats is echter, voor zover bekend, nooit gemunt. Het moet hier gaan om een emissie van de Gelderse goudgulden. Blijkbaar is aan \u00e9\u00e9n van deze emissies de naam van de muntmeester gehecht. Van Stramprade werd op 24 juni 1390 tot rentmeester van de Veluwe benoemd. Normaliter werd die functie gecombineerd met het landrentmeesterschap. De rekening van landrentmeester Van Steenbergen loopt echter tot 1 januari 1391. Een week later wordt van Stramprade al als \u2018overste rentmeester\u2019 aangeduid. De rekeningen over de boekjaren 1392-1393 en 1393-1394 zijn bewaard gebleven. De laatste loopt tot 1 maart; na die dag blijkt Johan Baliu landrentmeester. Deze opvolging lopende het rekeningjaar kan erop duiden dat Van Stramprade zijn einde voelde naderen. In landsheerlijke documenten van 1391 tot en met 1394 treedt hij herhaaldelijk als landrentmeester en raad op. Onder andere wordt een verbond tussen Willem van Gulik, hertog van Gelre, en Adolf van Kleef de dato 12 september 1378, op 15 november 1392 notarieel beschreven \u201ctot Arnhem in huse Gaderts van Stramprade rentmeister\u201d. Van Stramprade moet tussen 11 juni (de laatste datum waarop hij aantoonbaar optreedt) en 20 december 1394 zijn overleden. Op de laatst genoemde datum werd uitspraak gedaan in een proces dat landrentmeester Arnt ten Boecop wegens een vordering had aangespannen tegen Gaderts weduwe Bele. Mogelijk is dit proces de reden dat een register met tal van priv\u00e9-gegevens over Van Stramprade in het Hertogelijke Archief bewaard is gebleven. Het register geeft inzicht in bezittingen en verplichtingen van Van Stramprade, en kan dus bedoeld zijn geweest om na het genoemde proces af te rekenen. Financi\u00eble transacties vanaf eind jaren 1360 duiden op een stevig priv\u00e9-vermogen waarover Van Stramprade moet hebben beschikt. Gecombineerd met de voogdij over een afstammelinge uit het aanzienlijke geslacht Van Uitwijk en zijn latere ambten doet dat vermoeden dat de latere muntmeester stamt uit een familie die zich een respectabele sociale status had weten te verwerven. Ook voor de hertog was hij een belangrijk \ufb01nancier, zowel als muntmeester als tijdens zijn landrentmeesterschap. De sleischat diende herhaaldelijk als afbetaling van de schuld van de hertog. Ook andere aanwijzingen wijzen erop dat Gadert zeer vermogend was. Zo betaalde hij in het boekjaar 1388-1389 aan de stad Arnhem een bedrag van bijna een kwart van de jaarlijkse inkomsten van de stad voor lijfrentes voor zijn vrouw en kinderen: Arnt, Johan, Godert, Derick, Peter, Willem, Beerte en Griete. Ongeveer tegelijkertijd kocht hij nog drie lijfrentes van de stad Venlo. Behalve liquiditeiten bezat Van Stramprade ook veel onroerend goed. Hij had bezittingen in Weert en Nederweert. In 1387 tot en met 1389 kocht hij veel aan in de stad Arnhem, waaronder een watermolen. Verder verwierf hij in 1389 het huis Harsseloo (bij Bennekom), en vervolgens ook grond in die buurt. Een hoogtepunt voor Van Stramprade zal zijn benoeming als beheerder van de burcht Ammerzoden zijn geweest. Gadert lijkt als een pater familias te zijn opgetreden. Uit de lijfrenten blijkt dat hij goed voor zijn nageslacht wilde zorgden: tot hun dood hebben zijn kinderen een substantieel en waardevast bedrag uitgekeerd gekregen. Bovendien worden in Arnhem ook andere verwanten aangetroffen. Vermoedelijk woonden daar twee broers van Gadert, die allebei de nodige nakomelingen achterlieten. Toch is geen enkel familielid bekend dat Gaderts status heeft weten te evenaren. Slechts een enkeling wordt in de 15de eeuw vermeld. Zijn oudste zoon Arnt, genoemd naar vader Noyde (van Arnoldus), studeerde in Heidelberg (1388) en Keulen (1389), en is in 1392 tot rentmeester van de Veluwezoom benoemd. In 1413 werd een Arend van Stramprade burger van Deventer: hij zal dezelfde zijn als de Utrechtse muntmeester die in deze periode actief was. Verder blijkt het huis Harseloo nog lang in handen van een Van Stramprade te zijn geweest. Gadert van Stramprade komt uit een vermogende familie met wortels in Stramproij. Hij moet een ondernemende persoon zijn geweest, die met velerlei \ufb01nanci\u00eble transacties en het muntmeesterschap van Gelre zijn vermogen aanzienlijk heeft uitgebreid. Voor zover bekend is hij van alle Gelderse muntmeesters het langst in functie geweest. Hij klom op tot landrentmeester en raad. Zijn nazaten en overige familieleden hebben de hoge status echter niet weten te behouden.", "Jacobus Teunis Doornenbal": "Doornenbal werd geboren in Doorn op de meer dan tweehonderd jaar oude boerderij van zijn familie van moederszijde. Hij groeide op in een kerkelijk meelevend milieu. Zijn vader was diaken van de hervormde Maartenskerk in het centrum van Doorn. Co was een moederskind en zijn moeder is dan ook van grote invloed geweest op zijn levensloop. Ze nam hem mee naar conventikels waar voornamelijk oudere vrouwen zich onder leiding van een zware predikant verdiepten in het geestelijke leven. Op die bijeenkomsten werd over de verborgen omgang met God gesproken op een manier die paste bij de natuurlijke zwaarmoedigheid van Co. Meestal moeten kinderen op de boerderij al jong meehelpen, maar in Doornenbals geval was dat minder noodzakelijk omdat er drie volwassen mannen aanwezig waren: behalve Co\u2019s vader twee inwonende ongetrouwde broers van zijn moeder. Hij mocht doorleren en na het gymnasium ging hij theologie studeren in Utrecht. Het was de hartenwens van zijn moeder dat hij predikant zou worden. Een andere keuze was denkbaar geweest vanwege Doornenbals grote liefde voor de literatuur. Doornenbal begon zijn loopbaan als hervormd predikant in Woubrugge (1935-1939), en daarna stond hij in Kesteren (1939-1946). Zijn derde en laatste predikantsplaats was Oene, waar hij tot 1973 werkzaam was. Daar voelde hij zich op zijn plaats. Hij hield van de Veluwse mentaliteit en het landschap. Zijn groeiende faam en verknochtheid aan Oene leverden hem een merkwaardig record op: geen enkele predikant uit de 20ste eeuw heeft vaker een beroep naar een andere kerkelijke gemeente ontvangen dan Doornenbal. Doornenbal begon met schrijven in zijn eerste gemeente Woubrugge. Hij startte een kerkbode die hij zelf volschreef en redigeerde. Omdat hij niet voor continu\u00efteit had gezorgd, werd het blad na zijn vertrek uit Woubrugge opgeheven. Ook in Kesteren kwam een kerkbode van de grond. Hier kreeg Doornenbal na verloop van tijd collegiale ondersteuning, waardoor het blad een langer leven beschoren was. Kesteren kreeg het tijdens de Tweede Wereldoorlog zwaar te verduren. In de meidagen van 1940 moest de bevolking ge\u00ebvacueerd worden vanwege de strijd om de Grebbeberg en in september 1944 tijdens de slag om Arnhem \u2013 Kesteren lag midden in de vuurlinie \u2013 gebeurde dit nogmaals, nu tot het einde van de oorlog. Doornenbal reisde onvermoeibaar van hot naar her om pastorale hulp te verlenen. Na de oorlog verscheen in het Gereformeerd Weekblad van Doornenbals hand een artikelenreeks over het leven en werk van Wulfert Floor, een 19de-eeuwse oefenaar (leider van een niet-kerkelijke godsdienstoefening) uit de omgeving van Doorn, wiens handschriften met preken en commentaren op de catechismus\n\n\n\nhij grondig bestudeerd heeft. Doornenbal voelde zich vooral zich aangetrokken door de mystieke belevingswereld van Floor. Sommige Schotse predikanten beschouwde Doornenbal als zijn geestelijke leermeesters. Van oudsher waren er nauwe banden tussen de orthodoxe vleugel in de vaderlandse protestantse kerk en die in Schotland. Zowel de hervormde kerk als de kerk van Schotland kenden een presbyteriaans bestuur. De gereformeerde religie kreeg er eender gestalte in een ernstige levenswijze zonder veel vermaak of luxe, met als hoogtepunt van de week de sobere zondagse eredienst. Omdat er nog steeds belangstelling was voor het oude Schotse erfgoed, publiceerde Doornenbal enkele artikelen over de predikanten Andrew Gray en de broers Ebenezer en Ralph Erskine. Aan de bekende, eveneens in Schotland geboren predikant dr. Alexander Comrie, van 1738-1773 predikant in Woubrugge (!), wijdde hij een artikelenserie. Doornenbal was aanvankelijk een groot bewonderaar van Comrie, maar nam in de loop der tijd wat afstand van hem. Comrie, een volgeling van Voetius, stond bekend om zijn felheid en onbuigzaamheid in godsdienstzaken. Doornenbal kwam tot het inzicht dat een dergelijke houding onherroepelijk tot kerkscheuringen leidde en daarvan moest hij niets hebben. In Oene moest Doornenbal de hervormde kerkelijke gemeente, die bestond uit een rechter\ufb02ank van gereformeerde bonders en een meer vrijzinnig geori\u00ebnteerde linkerzijde, bij elkaar houden en daarin is hij voortreffelijk geslaagd. Dat kwam omdat hij zelf, hoewel hoogkerkelijk vanwege zijn gevoel voor stijl, hoegenaamd geen interesse had in theologische haarkloverijen: \u2018Ik heb weinig begrip voor kerkelijke en dogmatische geschillen en de theologie is voor mij een gesloten boek, letterlijk en \ufb01guurlijk.\u2019 Hij ging door voor een gereformeerde bondsdominee, maar bleef een eenling die zich op den duur in domineesland een onaantastbare positie verwierf. Doornenbal dankte zijn populariteit vooral aan zijn bijdragen die hij tussen 1946 en 1973 heeft geschreven in de Hervormde Kerkbode in de classis Harderwijk onder de kop \u2018Gemeentenieuws van Oene\u2019. Toen hij nog maar kort predikant in Oene was, begonnen de politionele acties in Nederlands-Indi\u00eb. Een van de kerkenraadsleden vroeg hem in de kerkbode meer aandacht te besteden aan het leven van alledag. De jongens in Indi\u00eb hadden op die manier nog wat voeling met thuis. In die tijd kreeg Doornenbal de smaak van het schrijven echt te pakken. In de kerkbode liet hij zijn gevoelens de vrije loop in een losse, humoristische stijl. Ongezouten kritiek op de gang van zaken in de kerk werd afgewisseld met proza\u00efscher ontboezemingen. Hij trok ten strijde tegen het gebrek aan eerbied tijdens de kerkdiensten, ruzies over theologische kwesties en schijnheiligheid, maar ook klaagde hij dat nergens ter wereld meer onkruid groeide dan in zijn pastorietuin. Voor hem geen spinazie, maar wel hanenpoten! Het gevolg was dat hij door \u2018meelevende en leraarlievende\u2019 kerkbodelezers werd overstelpt met spinazie. De gemeenteleden vonden, ook al kregen ze er soms van langs, het geschrijf van hun predikant prachtig, temeer daar Doornenbal wel zo wijs was niet persoonlijk te worden in zijn aanvallen. Daar kwam nog bij dat zijn zelfspot ontwapenend was. Zijn onvermogen om de juiste toon aan te slaan bij de catechisanten, zijn verstrooidheid en hang naar voorbije tijden werden door hem breed uitgemeten. Menige hervormde kerkganger op de Veluwe las eerst de stukjes van de dominee uit Oene en daarna pas het eigen kerknieuws. Ook Doornenbals preken raakten een gevoelige snaar. Ze waren recht in de leer, maar vooral beeldend met een melancholieke inslag en vrij zacht, enigszins monotoon van voordracht. Het kerkgebouw was al snel te klein en Doornenbal moest vanaf 1948 op zondag drie preken houden in afwachting van de vergroting van de kerk in 1951. Doornenbal trok mensen aan van alle theologische richtingen, zowel vrijzinnigen als orthodoxen. Hij heeft zijn leven lang een volle kerk gehouden. Negenmaal heeft Doornenbal een lange reis gemaakt, onder andere naar Amerika en Zuid-Afrika, vaak uitlopend op een langdurige logeerpartij bij vrienden. Het logeeradres gebruikte hij als uitvalbasis om tal van gezinnen die na de oorlog ge\u00ebmigreerd waren, te bezoeken. De gastvrijheid die hij van voormalige landgenoten ervoer, vertroebelde soms zijn oordeelsvermogen. Zo verwoordde hij zijn visie op het apartheidsbewind in Zuid-Afrika ( Hervormde Kerkbode van 13 november 1969) als volgt:\n\n\u201cDe nazaten van de oude boeren zijn als hun vaderen. Je ziet het aan die trouwhartige, open en eerlijke gezichten, aan heel hun doen en laten [...]. En de \u201capartheid\u201d dan? vraagt u. Wat zal ik er van zeggen? Ik heb er niets bijzonders van gezien. Dat de regering van Zuid-Afrika de rassen gescheiden wil houden is haar zaak en heeft in de praktijk niet meer om het lijf dan bij ons de positie van het dienstmeisje in het gezin. In het ene gezin spreekt het vanzelf dat ze mee eet aan tafel, in het andere even vanzelfsprekend van niet. Praktisch elke Zuid-Afrikaner, ook de pas ge\u00ebmigreerden, vinden apartheid vanzelfsprekend en de Bantoes vinden dat ook.\u201d\n\n\n\nIn het algemeen zag Doornenbal kans in rake bewoordingen de sfeer op te roepen van het land dat hij bezocht. Uiteraard kwam hij in menige kerk: hij kon toch al nooit een kerk passeren zonder er naar binnen te gaan. Zijn reisbeschrijvingen zijn naderhand verschenen in boekvorm. Doornenbal liet zich bij de keuze van zijn talloze vrienden weinig gelegen liggen aan kerkmuren: hij koos ze op grond van zielsverwantschap. Zo sloot hij vriendschap met de dichter Gerrit Achterberg, eindigend met Achterbergs onverwachte dood in 1962. De band tussen de dichter en de dominee werd heel hecht. Achterberg, hoewel zelf onkerkelijk geworden, vergezelde de predikant soms op huis- en ziekenbezoek. Flarden van Achterbergs verzen vonden hun weg in de preken van Doornenbal en daarmee in de hoofden van de kerkgangers. Toen hij tegen de zestig liep, ging Doornenbals gezondheid achteruit. In 1973 bleek hij een verweking in de hersenen te hebben. Tijdens een kerkdienst overkwam het hem wel dat hij de draad kwijtraakte. Daarom ging hij vervroegd met emeritaat. Op 16 april 1975 is hij in Oene gestorven.", "Walter Jacques (Jac.) Maris": "In Nederland zijn er families geweest die generaties lang kunstenaars hebben voortgebracht. Uniek is het schildersgeslacht Maris waarvan drie broers grote bekendheid kregen als grondleggers van de Haagse School. De stamvader van de Marissen, Wenzel Maresch, werd in 1797 in Praag geboren. Omstreeks 1806 kwam hij naar Nederland en trouwde daar. Zijn zoon Mattheus, geboren in 1809, kreeg vijf kinderen, twee dochters en drie zonen. Deze broers Jacobus (1837-1899), Matthias (1839-1917) en Wenzel (Willem) (1844-1910) veranderden hun familienaam in Maris. De Marissen werden wel een dwergengeslacht genoemd. Een korte gedrongen gestalte, een hoog en breed voorhoofd en een krullenkop. Deze karakteristieke Maris-trekken had de kleinzoon van Jacobus ook. Voor deze kleinzoon Walter Jacques, genaamd Jac., bleek het kunstenaarschap niet vanzelfsprekend. Omdat zijn vader zich in 1907 vanuit Duitsland als farmer in Brazili\u00eb wilde vestigen, verkocht hij om dit te financieren alle schilderijen van de Marissen uit het familiebezit. Toen Jac. later te kennen gaf dat hij schilder wilde worden, dreigde zijn vader hem \u2018de benen te breken\u2019 om zijn zoon af te houden van het wankele bestaan van een kunstenaar. Ook zijn oom Willem Matthijs (18721929) raadde het hem af. Volgens deze zou Jac. altijd de \u2018kleine Maris\u2019 blijven met zulke roemrijke voorgangers, ook al werd hij nog zo goed. Jac. koos uiteindelijk voor de beeldhouwkunst. Daarover zei hij:\n\n\u201cMijn vader was anti-kunst, heel gek, maar het is zo. Hij wou niet hebben dat zijn zoon in de kunst zou gaan. Maar uiteindelijk heeft hij mij bij een kunstschilder laten leren. Hij dacht dat is maar \u2018Spielerei\u2019, dat gaat toch wel over.\u201d\n\nIn 1911 keerde de familie Maris terug van een mislukt verblijf in Brazili\u00eb en vestigde zich in Berlijn. Op veertienjarige leeftijd werd Jac. leerling van een kunstschilder in Kleef en in 1916 bij de Belgische beeldhouwer Achilles Moortgat, ook in Kleef. Hij studeerde keramische chemie in het Saksische Meissen en verbleef twee en een half jaar in Engeland, waar hij werkzaam was bij verschillende ateliers. Hij leerde daar onder andere ivoor snijden. Hierna vertrok hij naar Parijs en tot 1923 was hij werkzaam aan de Sorbonne bij een oud-leerling van Rodin. Hij bewonderde Rodin en dat is altijd zo gebleven. In 1923 trouwde Jac. met Wilhelmina Vermeer en hij vestigde zich in 1927 met zijn vrouw in het huis De Blokhut te Heumen. In 1946 trok Els Tervoort (19272003) eerst als leerling en later als beeldhouwster en medewerkster bij het echtpaar Maris in. Omdat Jac. Rodin zo bewonderde werkte hij in het begin in diens stijl tot hij geleidelijk erachter kwam dat hij niet stijl-gebonden wilde werken, omdat dat naar\n\n\n\nzijn mening ten koste ging van zijn artistieke vrijheid. Hij werkte voortaan niet meer in een strak stramien. Ondanks dat voornemen moest hij soms toch concessies doen aan de smaak van een opdrachtgever. Tenslotte moest er brood op de plank komen. Tot 1940 was hij aangewezen op pastoors en bestuurders van kerkelijke en burgerlijke instellingen. Tegen hun gangbare smaak leverde hij soms dramatische gevechten. In 1930 kort voor het begin van de feestelijkheden rond de viering van \u2018Nijmegen 700 jaar stadsrechten\u2019 nam de VVV het initiatief de gemeente een beeld aan te bieden van Karel de Grote, vervaardigd door Jac. Het ontwerp viel niet in goede aarde bij de burgerij. Het Nijmeegs Dagblad in die tijd stond bol van de ingezonden stukken. Men vroeg zich af wat de VVV zich wel verbeeldde: Nijmegen op te zadelen met een steigerend trekpaard met daarop een arrogant mannetje. Jac. trok zich vanwege deze kritiek terug. Uiteindelijk 32 jaar later kreeg Albert Termote de opdracht voor het ruiterstandbeeld dat werd geplaatst op het Keizer Karelplein. De bekendheid van Jac. als beeldhouwer begon na de Tweede Wereldoorlog, de periode waarin elke stad of dorp wel behoefte had aan een herinneringsmonument. In de provincie Gelderland is dan ook het nodige van zijn hand te zien waaronder bijvoorbeeld te Nijmegen op Plein 1944. Dit beeld, voorstellende een soldaat die zich over een gevallen kameraad ontfermt, eert de gesneuvelde Nederlandse militairen. Een ander voorbeeld is het grote Airborne monument uit 1947 in Oosterbeek, de naald van Hartenstein, dat de duizenden geallieerde militairen eert, gevallen bij de operatie Market Garden. In Heumen staat een Pieta die hij direct na de capitulatie van Nederland maakte als monument voor de Nederlandse militairen die bij de Duitse inval in 1940 gesneuveld waren. Hij was er later niet enthousiast over, hij vond het te klassiek en teveel teruggrijpend op vroeger werk. Verspreid in Heumen, zijn woonplaats, bevinden zich thans 27 beelden, in Malden 8 en in Nijmegen 10, veelal in een herkenbare, academische traditie. Behalve beelden in brons en steen, waaronder borstbeelden van Wilhelmina, Juliana en Beatrix, maakte Jac. ook keramisch werk, waarvoor hij in 1957 een gouden medaille kreeg tijdens een Internationale Tentoonstelling te M\u00fcnchen. Op talrijke gebouwen en in kerken bevinden zich gemetselde ornamenten, kruiswegstaties en reli\u00ebfs in keramiek. Jac. was een paardenliefhebber en reed zelf graag paard. In 1936 kreeg hij van het Nederlands Olympisch Comit\u00e9 de opdracht een sportfiguur te maken voor de Olympiade te Berlijn. Het werd een polospeler. Hij bestudeerde het polospel om te weten te komen hoe de paarden hun benen neerzetten als de polospeler op hun rug de andere kant uithangt. Voor dit werk kreeg hij een bronzen medaille, maar het was ook het laatste werkstuk in de stijl van Rodin. Een goed kunstenaar, vertelde hij in het Nijmeegs Dagblad van 15 oktober 1988, vernieuwt zich steeds, ook in zijn denkbeelden. Dat duurt jaren, maar het gebeurt. Iemand die 40 jaar lang dezelfde stijl hanteert imiteert zichzelf. Ik ben Rodin ontgroeid, hoewel de bewondering voor hem dezelfde is gebleven. In het begin van zijn loopbaan maakte hij zeer natuurgetrouwe, zware en krachtige paarden. In de loop van de tijd werden zijn paarden slanker en sierlijker. Hij stileerde zijn paarden steeds meer, maar was niet op zoek naar de zuiver abstracte vorm.\n\n\u201cNee dat is niet de grens die je moet bereiken. [...] ik heb vroeger veel abstract werk gemaakt, maar op een gegeven moment was het zo, dat ik de communicatie met de medemens verloor en dat is mijn bedoeling niet. Daarom blijf ik binnen die grens\u201d.\n\nToch heeft Jac. heeft de herkenbare vorm nooit geheel losgelaten. Jac. kreeg op een gegeven moment in zijn leven het gevoel dat hij zichzelf ging kopi\u00ebren. Gedurende die periode ging hij tekenen, maandenlang tekenen en zeezeilen, een grote hobby van hem. Vooral op tijden dat storm verwacht werd, reed hij vanuit Heumen naar Enkhuizen waar zijn zeilschip lag. En hoe meer de havenmeester waarschuwde tegen de stormkracht des te vastbeslotener werd Jac. het water op te willen. Hij voelde zich uitgedaagd als \u2018stormachtig\u2019 mens. In 1991 organiseerde het Singermuseum te Laren een tentoonstelling onder de titel \u2018Een kunstenaarsfamilie Maris\u2019. Jac. was niet enthousiast; het interesseerde hem als \u2018anti-famielje\u2019-man helemaal niet. Later besloot hij toch mee te doen, maar niet voordat hij de vloeren en de hoofdingang had gecontroleerd. Hij vroeg zich af of de vloeren wel sterk genoeg waren om zijn beelden te dragen en of ze wel door de ingang naar binnen konden! Al gedurende zijn leven had Jac. het plan opgevat zijn hele bezit na te laten aan de gemeenschap van Heumen, uit dankbaarheid voor de gastvrijheid die hem en zijn vrouw was geboden sinds de jaren \u201920. Hij voelde zich gerespecteerd door de bevolking, was ereburger van Heumen geworden in 1980 en werd in 1983 gedecoreerd als ridder in de Orde van Oranje Nassau. Toen Jac. vijfennegentig was en in een verpleeghuis verbleef, besloot het echtpaar hun bezit over te dragen \n\n\n\naan een op te richten Stichting Jac. Maris. Daarmee bespaarden zij de burgerij de kosten van beheer en exploitatie en kon de Stichting zelf aan fondswerving doen, subsidies aanvragen en sponsors zoeken. Jac. stelde wel als voorwaarde dat zijn daarvoor in aanmerking komende objecten, waaronder naar schatting 35 beelden (waar er inmiddels nog meer zijn bijgekomen), als verzameling bijeen moesten blijven en niet mochten worden verkocht. In 2003 werd het Ateliermuseum geopend. Aan het atelier is niets veranderd. Jac. zou zo binnen kunnen stappen; zijn jas en baret hangen nog aan de kapstok. Overal is zijn beeldhouwwerk in steen, brons en metaal te zien (ongeveer 110) maar ook keramisch werk (60) en ongeveer 300 tekeningen. De beeldentuin werd grondig aangepakt en gereorganiseerd. In 2004 gaf de Stichting Jac. Maris een brochure uit over het museum met informatie over de omgeving van Heumen waar de nodige werken van Jac. te bezichtigen zijn. Het museum is een belangrijke kunsthistorische aanwinst, in het bijzonder voor de gemeente Heumen, die daarmee een van de weinige echte ateliermusea in Nederland bezit. Jac. Maris was een veelzijdig kunstenaar met durf en een eigenzinnige persoonlijkheid. Zijn werk kent uitschieters, maar ook routineus gemaakte stukken. In zijn keramische werken was hij vernieuwend.", "Gilles Andr\u00e9 de la Porte": "Op vierjarige leeftijd verloor Gilles Andr\u00e9 de la Porte zijn vader door een ongeval. Op het eind van de morgen van 6 maart 1805 was de predikant van Elst op de zolder van de kerk bezig, toen een zwakke plank waarop hij stond, brak. De dominee kwam op de harde kerkvloer terecht. Enige uren later overleed hij, 38 jaar oud. Over de jeugd van Gilles is nauwelijks iets bekend. In 1827 huwde hij met de dochter van professor Johannes Henricus van der Palm, dominee te Leiden. Tijdens de predikatie, die nog op schrift is terug te vinden in het familiearchief, getuigde haar vader van zijn grote vertrouwen in Gilles door zijn vreugde erover uit te spreken voor de derde keer \u2018een geliefd kind aan een waardig man verbonden te zien\u2019. In zijn werkzame leven was Andr\u00e9 de la Porte aanvankelijk koopman in granen. In 1825 richtte hij tezamen met de bankier G.L.K.H. graaf van Ranzow een verzekeringsmaatschappij op. Deze verzekeringsmaatschappij was voortgekomen uit twee bestaande onderlinge waarborgmaatschappijen, die tot doel hadden de deelnemers tegen de geldelijke gevolgen van een onvoorziene gebeurtenis te verzekeren. De deelnemer betaalde een premie, ook wel omslag genaamd. Zo werd in 1809 in Arnhem de Onderlinge Brandwaarborg-Maatschappij voor Gebouwen in Dorpen en in het Land opgericht. Een van de eerste zaken die het bestuur, bestaande uit de heren mr. J. Weerts en mr. N.W. Ardesch, ter hand nam, was het zoeken naar goede vertegenwoordigers. In deze beginjaren verstuurde de directie aan een aantal personen in het land wervingsbrieven met het aanbod agent te worden. Meestal leidde dit tot voldoende aanmeldingen. Onder hetzelfde bestuur werd in 1825 eveneens in Arnhem een tweede \u2018onderlinge\u2019 opgericht, genaamd de Onderlinge Brandwaarborg-Maatschappij voor Gebouwen, Meubelen, Koopmansgoederen, \n\n\n\nWinkelgoederen, Goederen en Gereedschappen in en nabij Steden. De directeuren waren Gilles Andr\u00e9 de la Porte en J. Weerts. Aangezien de verzekerden er de voorkeur aan gaven een vaste premie in plaats van een jaarlijks wisselende omslag te betalen, richtte het bestuur van de beide onderlingen in 1844 een nieuwe vennootschap op, de Arnhemsche Verzekering-Maatschappij tegen Brandschade, later AVM maar ook de Arnhemsche genoemd. De directie werd gevormd door Gilles Andr\u00e9 de la Porte en Pieter Willem Verkerk Pistorius. Om tot kapitaalsuitbreiding te komen was het in die dagen gebruikelijk dat een vennootschap eerst werd ontbonden \n\n\n\nom onmiddellijk daarna heropgericht te worden. Dit gebeurde voor de Arnhemsche in 1848 en in 1863. In 1833 kocht Andr\u00e9 de la Porte voor zijn gezin het woonhuis aan de Weverstraat 40 in Arnhem. In dit gebouw werd in 1844 ook de verzekeringsmaatschappij gevestigd. In dit pand woonde hij met zijn gezin. In 1904 werd het pand afgebroken en herbouwd met monumentale gevel. In deze verschijningsvorm kennen we het nu nog. In 1909 kocht de Arnhemsche het pand. Andr\u00e9 de la Porte en zijn echtgenote hadden een groot gezin: zeven zonen en drie dochters. Twee zonen, Anthony Engelbert (1832-1898) en Gilles Jr. (1836-1902) werden directeur van de vennootschap. Ook de anderen kwamen goed terecht: zij werden rechter, predikant, lid van een Rotterdamse handelsonderneming, sigarenfabrikant (te Zaltbommel). Jozef, de op \u00e9\u00e9n na jongste zoon, die in Indi\u00eb als ingenieur werkzaam was, overleed in 1868 in Batavia aan de cholera. Naast zijn directieschap was Gilles vanaf 1835 tot zijn overlijden in 1869 lid van de Arnhemse raad. Uit de verslagen van de raadsvergaderingen van de stad blijkt dat hij een actieve rol heeft gespeeld in de Arnhemse politiek. Gilles heeft namens Burgemeester en Wethouders in talloze commissies zitting gehad, teneinde het college van advies te dienen. Tevens was hij lid van het bestuur van het nieuwe weeshuis van Arnhem. Veertien dagen voor zijn dood was Gilles nog aanwezig op een raadsvergadering. De Arnhemsche zou Gilles Andr\u00e9 de la Porte meer dan een eeuw overleven. In 1969 viel de\ufb01nitief het doek voor de verzekeringsmaatschappij. Zoals zoveel middelgrote verzekeringsmaatschappijen werd ook deze degelijke verzekeraar genoodzaakt het bedrijf aan een groter concern over te dragen. Na enkele overnames en fusies maakt de Arnhemsche onderdeel uit van de Delta Lloyd Verzekeringsgroep N.V. in Amsterdam.", "Willem Jacob (Molly) Geertsema": "Willem Jacob Geertsema werd geboren in een bankiersfamilie. Zijn vader was lid van de bankiers\ufb01rma Geertsema, Feith en Co. te Groningen en lid van de hoofddirectie van de Rotterdamse Bankvereniging. Bovendien stamde hij uit een familie met een grote bestuurstraditie. Zijn moeder was een nicht (oomzegger) van P. Drooglever Fortuyn, Tweede en Eerste Kamerlid en burgemeester van Rotterdam. Willem Jacob volgde van 1924 tot 1930 lager onderwijs aan \u2018Instituut Wolters\u2019 in \u2019s-Gravenhage en van 1930 tot 1937 middelbaar onderwijs (gymnasium-a). Van 1937 tot 1947 studeerde hij rechten aan de Rijksuniversiteit Leiden. Van 1945 tot 1946 was hij praeses van het Leids Studentencorps en voorzitter van de Nederlandse Studentenraad. Van 1947 tot 1953 was hij repetitor voor burgerlijk recht in Leiden, waarmee hij studenten klaarstoomde voor examens en tentamens. De liberale politicus Willem Jacob Geertsema genoot in zijn lange politiek-bestuurlijke loopbaan vooral bekendheid onder de koosnaam Molly, die dateert uit de Leidse studentenperiode. Bij velen leeft hij nog steeds voort vanwege de herinnering aan zijn wat geaffecteerde tongval en verdragende stemgeluid, dat ook zonder microfoon boven dat van anderen uitsteeg en dat hem bij journalisten de bijnaam \u2018de verschrikkelijke schreeuwman\u2019 opleverde. Geertsema heeft binnen de Volkspartij voor Vrijheid en Democratie, waarvan hij vanaf de oprichting op 24 januari 1948 lid was (daarvoor was hij van 1947 tot 24 januari 1948 lid van de \u2013 toen opgeheven \u2013 Partij van de Vrijheid), jarenlang een vooraanstaande rol gespeeld. Zijn politieke loopbaan begon in de gemeenteraad van Leiden, waar hij van augustus 1950 tot 3 maart 1953 deel uitmaakte van de liberale fractie. Op 1 maart 1953 werd hij benoemd tot burgemeester van Warffum, welk ambt hij ruim vier jaar zou bekleden. Per 1 mei 1957 verhuisde hij naar het Ministerie van Binnenlandse Zaken in \u2019s-Gravenhage. Daar was hij tot maart 1959 hoofd van de afdeling Algemene Zaken Publiekrechtelijke Bedrijfsorganisatie. In deze periode werd hij gekozen tot lid van de gemeenteraad van \u2019sGravenhage, waar hij van 2 september 1958 tot 1 april 1961 een zetel innam. Op 20 maart 1959 zette Geertsema de eerste schreden in de Tweede Kamer, waarvan\n\n\n\nhij tot 6 juli 1971 lid was. Dit Kamerlidmaatschap combineerde hij een groot aantal jaren met het burgemeesterschap van Wassenaar. In deze gemeente droeg hij van 1 april 1961 tot 16 januari 1971 de ambtsketen. De politieke ster van Geertsema steeg toen hij van 14 juli 1963 tot 11 maart 1966 de VVD-fractie in de Tweede Kamer aanvoerde. Aansluitend was hij ruim 3,5 jaar vice-fractievoorzitter om vervolgens van 1 oktober 1969 tot 6 juli 1971 opnieuw de voorzittershamer van de liberale fractie te hanteren. In deze laatste periode was hij ook de politiek leider van de VVD en lijsttrekker bij de Tweede Kamerverkiezingen van 1971. Aansluitend op de verkiezingen verruilde Geertsema op 6 juli 1971 de Kamerbankjes voor een ministerszetel in het kabinet-Biesheuvel. Hij trad daarmee in de voetsporen van zijn overgrootvader J.H. Geertsema, die een zelfde functie bekleedde. Hij beheerde in zowel het eerste kabinet-Biesheuvel (6 juli 1971-8 augustus 1972) als het tweede kabinet-Biesheuvel (9 augustus 1972-11 mei 1973) de portefeuille van minister van Binnenlandse Zaken en was tevens tweede vice-premier. Van 1 januari tot 11 mei 1973 was Geertsema ook belast met de co\u00f6rdinatie van aangelegenheden van Suriname en de Nederlandse Antillen. Na zijn ministerschap keerde Geertsema nog voor twee korte perioden terug in de Tweede Kamer: van 7 februari 1973 tot 5 mei 1973 en van 28 mei 1973 tot 8 november 1973. Al in de loop van 1972 was duidelijk geworden dat het partijleiderschap binnen de VVD zou overgaan van Geertsema op Wiegel. Volgens partijgenoot H.J.L. Vonhoff durfde Geertsema het gevecht daarover met Wiegel niet aan. \u201cHij had zijn kompas al op de functie van Commissaris van de Koningin in Gelderland gezet\u201d, aldus Vonhoff. Per 1 december 1973 werd Geertsema inderdaad benoemd tot Commissaris van de Koningin in de provincie Gelderland. Hij bleef in het Arnhemse Provinciehuis tot zijn pensionering (1 november 1983). Het bereiken van de pensioengerechtigde leeftijd was geen belemmering om nog bijna vier jaar een zetel in te nemen in de Eerste Kamer der Staten-Generaal (van 13 september 1983 tot 23 juni 1987). Door zijn imposante verschijning, doorgaans in \u2018driedelig grijs\u2019, in combinatie met de zware stem, was Geertsema voor velen het prototype van een liberaal, conservatief politicus en staatsman. Binnen de Volkspartij voor Vrijheid en Democratie opereerde Geertsema echter vaak op de linkervleugel, met name door zijn stellingname voor samenwerking met de Partij van de Arbeid en voor gelijke rechten van homoseksuelen. Bij zijn overlijden, in juni 1991, kwali\ufb01ceerde de toenmalige secretaris-generaal van het Ministerie van Binnenlandse Zaken en de latere fractievoorzitter van de VVD mr. J.J. van Aartsen Geertsema \u201cals een klassieke liberaal, wiens liberalisme herkenbaar is in de grondslagen van de VVD.\u201d Zijn interesse en bevlogenheid lagen op het vlak van bestuur, staatsrecht en immateri\u00eble vraagstukken. \u201cVoor de \ufb01nancieel-economische kant van het beleid was zijn belangstelling niet groot\u201d, aldus Van Aartsen in de necrologie. In de tweede helft van de jaren \u201960 speelde Geertsema een vooraanstaande rol in de \u2018richtingenstrijd\u2019 binnen de VVD. Nadat de vrijzinnig democraat prof. Oud (voorzitter van de Tweede Kamerfractie en partijvoorzitter) van het politieke toneel was verdwenen, werd Geertsema binnen de partij de grote tegenstrever van de zeer conservatieve Harm van Riel (toenmalig voorzitter van de Eerste Kamerfractie en vice-partijvoorzitter). De richtingenstrijd werd vernoemd naar de twee hoofdpersonen: de conservatieve lijn heette \u2018Van Rielisme\u2019, de liberale lijn \u2018Geertsemanie\u2019. Volgens Van Aartsen is het aan Geertsema te danken dat de VVD in de turbulente jaren \u201960 niet uiteenviel in elkaar bekampende liberale segmenten. Geertsema\u2019s ministersperiode was voor Gelderland onder meer van belang omdat hij een wet tot stand bracht waarbij de gemeente Ermelo werd gesplitst in twee afzonderlijke gemeenten: Ermelo en Nunspeet. De Gelderse periode van Geertsema werd gekenmerkt door politiek-maatschappelijke reuring, waaronder acties van krakers in onder andere Nijmegen, de ontruiming van een Zuidmoluks woonoord in\n\n\n\nVaassen en rellen rond de kernenergiecentrale in Dodewaard. Geertsema kreeg hier als Commissaris van de Koningin direct of indirect mee te maken. In zijn ambtsperiode heeft Geertsema in totaal 78 aanbevelingen gedaan voor het burgemeesterschap van Gelderse gemeenten. Met de regelmaat van de klok bezocht hij de Gelderse gemeenten. In 1974 heeft hij zelfs alle, destijds 105, gemeenten bezocht. \u201cIn die periode veranderde er heel veel in Gelderland: in de stijl van besturen, in de vorm van het leggen van contacten en in het openbreken van gesloten en besloten bestuursbijeenkomsten\u201d, zo memoreerde mevrouw M.E.Ch.E. Nagel-Cornelissen als woordvoerder van de Staten bij Geertsema\u2019s afscheid. Volgens haar was openbaarheid Geertsema als het ware op het lijf geschreven en had hij een sterk ontwikkeld gevoel voor publiciteit en public relations. \u201cIn u hebben het burgemeesterschap, het ministerschap, het ambt van Commissaris van de Koningin, de senator en d\u00e9 liberale politicus \u2013 letterlijk en \ufb01guurlijk op unieke wijze vorm en gestalte gekregen\u201d, aldus mevrouw Nagel. In dezelfde bijzondere Statenvergadering werd het functioneren van Geertsema ook getypeerd door minister mr. J.G. Rietkerk van Binnenlandse Zaken, die de Gelderse Commissaris van de Koningin uitluidde met de woorden:\n\n\u201cHij deed dat op zijn eigen markante manier \u2026 [sic]. Ik zou u veel kunnen zeggen over zijn consequente staatsrechtelijke opvattingen, over zijn strijd tegen discriminatie, over zijn democratische gezindheid en over zijn, volgens sommigen wel zeer ver gaande, bereidheid tot openheid.\u201d\n\nIn een speciale uitgave van het personeelsblad van de provincie Gelderland werd Geertsema bij zijn afscheid betiteld als \u2018een provinciaal bestuurder met nationale allure\u2019. De redactie van het Mispelblad schrijft:\n\n\u201cDe meesten van \u2018zijn\u2019 ambtenaren kenden hun hoogste chef eigenlijk beter als bekende Nederlander, regelmatig in de ether of op de buis, dan uit de werksituatie van alledag. Toch spraken ze vaak over hem als \u2018Molly\u2019, daarmede enerzijds een vertrouwelijkheid suggererend die niet bestond en anderzijds aangevend dat de persoon Geertsema hen niettemin niet geheel en al koud liet.\u201d\n\nAls Commissaris van de Koningin in Gelderland woonden Geertsema en zijn echtgenote op kasteel Middachten in De Steeg. Als geschenk van de provincie Gelderland kreeg de vertrekkende Commissaris een bedrag van \u0192 200.000 ten behoeve van de Stichting Kasteeltuin Middachten 1983 voor de renovatie van de kasteeltuin. In 1984 verhuisde Geertsema van Gelderland naar Wassenaar, waar hij eerder al had gewoond. Typerend voor de persoon en de persoonlijkheid van Geertsema is, dat hij binnen politiek Den Haag maar ook later in de Staten van Gelderland bekendstond als een workaholic, die lange werkdagen van gemiddeld achttien uur niet schuwde. Ook is in de Haagse wandelgangen nog steeds de anekdote te beluisteren dat Geertsema wekelijks veel gesprekken voerde met \u2018een doorsnee van de bevolking in de sauna op de Mauritskade in Den Haag\u2019 om zodoende contact en voeling met \u2018het gewone volk\u2019 te houden.", "Jan van Nispen van Sevenaer": "In de geschiedschrijving over de Nederlandse katholieken wordt niet veel aandacht besteed aan Jan van Nispen van Sevenaer. Dit is vreemd want Van Nispen mag worden gezien als een van de grote strijders voor een volwaardige positie van de Nederlandse katholieken. Vanaf 1850 tot 1875 was hij een van de katholieke vertegenwoordigers in de Tweede Kamer en gebruikte hij zijn Gelderse netwerk om te bereiken dat hij in zijn kiesdistrict werd gekozen. Daarnaast gebruikte hij in Gelderland zijn connecties om zich in te zetten voor de katholieke zaak, met betrekking tot het benoemingsbeleid bij (bijzondere) scholen, de bouw van scholen voor het lager onderwijs, de oprichting van parochies en de bouw van kerken. Met een streng katholieke opvoeding, gevolgd door een korte rechtenstudie aan de universiteit van Gent, kan hij als een echte vertegenwoordiger van de (lage) katholieke grondbezittende adel worden gezien. Gedurende korte tijd stond Van Nispen in contact met de hoogleraar J.M. Schrant, een vertegenwoordiger van het (uit Duitsland voortgekomen) verlicht katholicisme dat toenadering zocht tot het protestantisme, maar waarvan de invloed in Nederland, volgens de historicus L.J. Rogier, te verwaarlozen was. We mogen aannemen dat hij gaandeweg het Zevenaarse milieu\n\n\n\nontgroeid was en ook buiten de gemeentegrens een man van gezag was. Dat had hij vooral te danken aan zijn vele regionale en vooral landelijke contacten, tot op regerings- en episcopaal niveau. Op negentienjarige leeftijd huwde hij Isabella E.J. Hoevel tot Swanenburg, een zus van Christine Hoevel, die huwde met Jans enige broer, Carel van Nispen tot Pannerden. Jan en Isabella kregen tien kinderen, waaronder Carel-Jan en Rapha\u00ebl-Alexander, die later beiden werden gekozen als lid van de Tweede Kamer. Van Nispens vermogen verleidde hem niet tot enkel rentenieren. Daarvoor was de gedachte aan de verhef\ufb01ng van het katholieke volksdeel te belangrijk, maar ook het dynastieke besef ten opzichte van zijn uitgebreide familie en omgeving zal hiervoor verantwoordelijk zijn geweest. Gedurende de eerste helft van de 19de eeuw kan hij nog bij de progressief liberale stroming worden gerekend, die ernaar streefde de katholieken meer vrijheden toe te staan, hierna kwam hij meer en meer in het kamp van de behoudende katholieke stroming terecht. De carri\u00e8re van Jan van Nispen valt in twee periodes uiteen. Gedurende de eerste helft van de 19de eeuw was hij lokaal en regionaal een invloedrijke persoonlijkheid. Hij vervulde diverse openbare ambten en talrijke nevenfuncties in onder andere zijn woonplaats. Na een korte periode als gemeenteontvanger in de Liemerse gemeente Duiven en als plaatsvervangend hoofdschout van Zevenaar gewerkt te hebben, gaf hij in 1829 beide functies op en kwam hij op voordracht van Gedeputeerde Staten van Gelderland in de gemeenteraad van Zevenaar (tot 1837), de plaats waar hij al diverse, onder andere kerkelijke, nevenfuncties uitoefende. Op 24-jarige leeftijd was hij lid van de Provinciale Staten van Gelderland geworden en nog geen tien jaar later werd hij benoemd tot commissaris voor het district Doesburg en Zevenaar (tot 1851), een functie waarin hij als intermediair was belast met het uitoefenen van het toezicht op de bestuurlijk-administratieve kwesties van de tot het district behorende gemeenten. Verder was hij dijkgraaf van het polderdistrict De Lijmers (1829-1847). Vanaf 1848 kreeg hij meer en meer nationale bekendheid, toen hij begon aan een landelijke politieke loopbaan, waarvan onder andere het Kamerlidmaatschap deel uitmaakte. Het leverde hem voor korte tijd het lidmaatschap van de Raad van State op. In 1856 werd Van Nispen benaderd voor een functie van minister in het kabinet-Van der Brugghen. Hij zag hier uiteindelijk vanaf wegens de, in zijn optiek, te sterke protestantse invloed. Van Nispens rijkdom, hij behoorde tot de top vijf\n\n\n\nvan de rijkste mannen van Gelderland met aanzienlijke bezittingen in elf van de vijftien gemeenten van het toenmalige kiesdistrict Doetinchem, gaf hem een enorme status. Dit kan worden afgeleid uit de \u2018Lijst van hoogstaangeslagenen voor de directe belastingen Gelderland (1850)\u2019. Van Nispen sprong eruit als een van de vermogendste mannen van Gelderland (in de bevolkingsregisters werd hij omschreven als \u2018grondeigenaar\u2019 of \u2018rentenier\u2019). Zijn bezit van ettelijke honderden hectaren landbouwgrond, inclusief het imposante Huis Sevenaer dat hij sinds 1824 bewoonde, maakte dat veel pachters van hem afhankelijk waren; weinigen klaagden over de afbetalingen of de hoogte van de pachtsom. In de loop der jaren verstrekte de familie Van Nispen vele honderden leningen aan pachters, zo dat met recht van een \u2018particuliere bank\u2019 kon worden gesproken, een beleid dat met Jans vader, Carel Herman, was begonnen. Daarnaast stak hij geld in de bouw van steenfabrieken en verstrekte hij leningen aan katholieke fabrikanten, zoals de voormalige advocaat en latere gietijzerfabrikant te Gendringen, B.A. Reigers, maar ook aan diverse andere personen. Naast zijn betrokkenheid bij de vele landbouwkundige ontwikkelingen in zijn woonplaats en regio, bemoeide Van Nispen zich vanaf het begin van de jaren \u201930 vooral met de positie van de achtergestelde Gelderse \n\n\n\nkatholieken. Via zijn vele relaties zette hij zich enorm in om parochies te stichten, scholen of kerken te bouwen, bemoeide hij zich met de aanstelling van onderwijzers en kostte het hem weinig moeite om, gesteund door een grote achterban, bij de Tweede Kamer petities in het voordeel van de Liemerse of Gelderse katholieken in te dienen. De ophef\ufb01ng van het districtscommissariaat door de Provinciale Wet van 1850, nam bij Van Nispen de mogelijkheid weg om vanuit deze belangrijke positie alles en iedereen bij benoemingen en verkiezingen in de gaten te houden en de invloed uit te oefenen die hij nodig achtte. In de loop der jaren bouwde hij een uitgebreid netwerk van relaties op waaruit hij vaak informatie verzamelde zoals tijdens zijn Kamerlidmaatschap. Belangrijke schakels in dit geheel waren de Haarlemse bisschop F.J. van Vree (1807-1861) en diens broer, de rentmeester van Huis Sevenaer, J.G. van Vree (1809-1881), alsmede W.Th.J. van Ditzhuysen (1794-1870), sinds 1847 lid van Provinciale Staten, rentmeester van Huis Bergh en voorheen gemeenteontvanger en secretaris van Zevenaar. Zij mobiliseerden de regionale en landelijke aanhangers van de katholieke idee\u00ebn over emancipatie en brachten Van Nispen in stelling. Zijn eerste verkiezing als Kamerlid in 1848 voor het district Doetinchem was een nipte. De organisatie van de katholieken in de regio was nog verre van optimaal en landelijke bladen als De Tijd (sinds 1845) speelden toen nog een onbeduidende rol vergeleken met zijn liberale opponent De Arnhemsche Courant . Veel trouwe en vooral katholieke aanhangers van Van Nispen c.s. waren van mening dat hij zijn positie niet moest opgeven toen in 1850 nieuwe verkiezingen werden gehouden, ditmaal voor het district Nijmegen. Hij was een voorstander van verruiming van het kiesrecht, door de patentbelasting mee te wegen, en zag zijn kans schoon om met succes te lobbyen voor een districtenindeling die hem beter uitkwam, namelijk een waarbij de overwegend katholieke Liemers bij het Nijmeegse district werd gevoegd. Zowel de Liemers als het Nijmeegse district waren voor ruim tachtig procent katholiek. Op beide punten kreeg hij zijn zin. Nijmegen was nu een dubbeldistrict geworden, waardoor twee kandidaten konden worden afgevaardigd. Aan de wijze waarop deze herverkiezing(en) zich afspeelde(n), zal het systeem van co\u00f6ptatie niet onbekend zijn geweest. De weinig democratische gang van zaken bij het werven van stemmen was typerend voor deze periode. De trouwe aanhangers van Van Nispen (burgemeesters, notarissen, pastoors) waren niet alleen van hem afhankelijk, maar zorgden ook voor een zeker machtsoverwicht als de kandidatuur moest worden ingevuld op de stembriefjes, in dit geval voor de verkiezingen van de Tweede Kamerleden. Deze aanhang kwam op voor de goede (lees: katholieke) zaak . De burgemeesters waren vaak nog door Van Nispen benoemd toen hij districtscommissaris was, terwijl veel notarissen zakelijke belangen bij hem hadden wegens zijn vele bezittingen. We komen eenzelfde stramien tegen bij de verkiezingen voor de Provinciale Staten. W.Th.J. van Ditzhuysen had bepaald dat de Berghse kiezers de briefjes bij hem moesten inleveren. Zijn opvattingen logen er niet om:\n\n\u201cDe heer pastoor van Netterden zou het niet de moeite waard achten om zijn stembriefje voor de 2de Kamer hier in de bus te steken! Wat zegt gij van zulk een lid van de strijdende kerk, geeft die niet een goed voorbeeld?\u201d\n\nDuivense en Didamse geestelijken hadden aan de Zevenaarse rentmeester Van Vree gevraagd wie een geschikte kandidaat was. De pastoor en kapelaan in Wehl adviseerden de stemmers eerst maar eens even langs te komen op de pastorie. Daarna konden de briefjes wel worden ingevuld. Uit Gendringen kwam het bericht dat B.A. Reigers, die geld had ontvangen van Van Nispen, \u201c... de kiezers wel even wakker zou schudden.\u201d Van Nispen ontving veel steun van geestelijken, zoals M. Terwindt, aartspriester van het district Gelderland, die zich bemoeide met de vrijheden van godsdienst en onderwijs, \u00e9n de latere emancipator bij uitstek voor de Arnhemse katholieken, tevens deken van de Walburgisparochie, Th. Brouwer (1811-1873), voorheen kapelaan te Duiven (1835-1846), en pastoor te Pannerden (1846-1848). Na 1848 liep de electorale steun voor Jan van Nispen niet terug, integendeel. Zo wist hij bij tussentijdse en algemene verkiezingen voor de Tweede Kamer in 1854, 1858, 1866 en 1871 respectievelijk 78 procent, 93 procent, 81 procent en 71 procent van de stemmen binnen te slepen voor het toenmalige kiesdistrict Nijmegen. Daarnaast kunnen we vaststellen dat bij een lage opkomst Van Nispen altijd nog kon rekenen op een relatief vaste achterban van veertig \u00e0 vijftig procent van de kiesgerechtigden. De protestanten in het district Nijmegen maakten daartegen weinig kans en het leek er bovendien op dat hun achterban verstek liet gaan. Kinderen en kleinkinderen traden in het voetspoor van Jan van Nispen en markeerden tegelijkertijd een familie-invloed vanuit de regio Liemers op de Gelderse \n\n\n\nhoofdstad en de landelijke politiek. Met name in Arnhem maar ook in de Tweede Kamer lieten diverse familieleden van Jan van Nispen nog lang van zich horen ten gunste van het katholieke volksdeel. Evenals zijn vader was ook Carel J.Ch.H. van Nispen een fel voorstander van gelijkstelling van het bijzonder met het openbaar onderwijs. In 1887 verdedigde hij, als voorstander van de zogeheten non-possumus -politiek, deze opvatting in het licht van de grondwetsherziening in de Kamer. Als aan de ene kant de toenmalige gemeenteraad van Zevenaar een kleinsteedse en achterdochtige opstelling kon worden verweten ten aanzien van diverse initiatieven van Van Nispen, kon aan de andere kant van Van Nispen worden gezegd dat hij niet altijd een gemakkelijk heerschap was. Uit de grote hoeveelheid nagelaten correspondentie komt een beeld naar voren van een plichtsgetrouwe en steile katholieke man die zich op het standpunt stelde van noblesse oblige .", "Alexander Ver Huell": "In het jaar dat Alexander werd geboren, aanvaardde zijn vader een betrekking als onderequipagemeester bij de Rijksmarinewerf in Rotterdam. Omdat hij als bevelvoerend marineof\ufb01cier een hooglopend con\ufb02ict had gehad met zijn superieuren toen er schipbreuk dreigde, had hij moeten omzien naar een betrekking aan de wal. In de Rotterdamse jaren, waarin Alexander zich met zijn kornuiten in de vrije uurtjes vermaakte op de scheepswerven, bracht hij de zomervakanties veelal door aan de Gelderse IJssel bij zijn grootouders. Grootvader Ver Huell was burgemeester van Doesburg en zijn grootvader van moederszijde, Willem de Vaynes van Brakell, was commandant geweest van de vesting Doesburg. Toen vader Ver Huell in 1850 werd gepensioneerd omdat de marinewerf als gevolg van bezuinigingen werd gesloten, vestigde hij zich met zijn gezin in Arnhem. Van zijn ouders erfde Alexander zijn artistieke talenten. De bloemstudies die zijn moeder schilderde, waren niet onverdienstelijk en zijn vader was een begaafd landschapstekenaar en illustrator van biologische standaardwerken. Vanaf zijn vroegste jeugd legde Alexander zich toe op de tekenkunst. Toen hij op een Leidse kostschool werd klaargestoomd voor een academische studie, ontpopte hij zich als karikaturist en humoristisch tekenaar. In 1840 schreef hij zich in aan de Leidse universiteit als student in de rechten, want zijn vader had een diplomatieke loopbaan voor hem in gedachten. Vrijwel jaarlijks leverde Alexander een prent voor de Leidse studentenalmanak. Hij kwam in contact met de acht jaar oudere Jan Kneppelhout, die hem vroeg Studententypen te illustreren, een serie literaire schetsen die hij publiceerde onder het pseudoniem Klikspaan. Gedurende hun studententijd waren de beide kunstenaars gezworen kameraden, maar later is die relatie om onduidelijke redenen bekoeld. Met zijn bundel studentenschetsen Zoo zijn er! (1846) vestigde Ver Huell zijn naam als tekenaar. Na zijn promotie in 1849 wist Alexander zijn vader ervan te overtuigen dat een kunstenaarsbestaan hem gelukkiger zou maken dan de diplomatieke dienst. Hij trok bij zijn ouders in Arnhem in, maar om zijn uitgever J.H. Gebhard en lithograaf C.C.A. Last op hun wenken te kunnen bedienen, huurde hij een pied-\u00e0-terre in Amsterdam, waar hij als een bezetene werkte aan\n\n\n\nzijn humoristische tekeningen en hoogromantische voorstellingen. Toen sommige kritieken gewaagden van gebrek aan vakmanschap en fouten in de tekeningen was Alexander ervan overtuigd op de goede weg te zijn, want dat de idealen die hij uitdroeg in zijn vaak moralistische prenten hem alleen maar miskenning, laster en verraad zouden opleveren, stond voor hem als een paal boven water. Hij nam afscheid van Amsterdam met een serie etsen van \u2018Amsterdamsche typen\u2019 in het tijdschrift Nederland . Terug in Arnhem nam hij contact op met uitgever Thieme, die zich bereid toonde Ver Huells prenten in De Tijdspiegel te publiceren. De samenwerking zou op een enkele onderbreking na tot 1865 duren. Ver Huell leidde een teruggetrokken bestaan en had moeite met het leggen van sociale contacten, waardoor hij steeds argwanender stond tegenover zijn medemensen. Zijn parano\u00efde gedrag en elitaire opvattingen over de kunst leverden hem steeds meer vijanden en con\ufb02icten op. Heilig was hij ervan overtuigd dat zijn streven naar zelfveredeling en de spiegel die hij de samenleving in zijn belerende prenten voorhield, heilzaam waren voor het vaderland en het volk konden verheffen. De familieleus Fais ce que tu dois, advienne que pourra was hem op het lijf geschreven. Toen hij in 1860 na een behandeling van een oogkwaal, die overigens nooit helemaal is genezen, uit Bonn terugkeerde naar de Gelderse hoofdstad, werd de nalatenschap afgewikkeld van zijn oudoom, de admiraal Carel Hendrik graaf Ver Huell (1764-1845), die zijn vrouw en kinderen had overleefd. Daardoor konden vader Maurits, die datzelfde jaar zou overlijden, en Alexander als zijn enige erfgenaam even de illusie koesteren kasteelheer te worden van de havezate \u2018De Kemnade\u2019 bij Doetinchem. Die hoop werd echter snel de bodem ingeslagen toen de aanspraken van de neef door andere familieleden met succes werden betwist. De idee dat de regering nationalistische kunst diende te stimuleren, werkte VerHuell uit in de brochure Volk en Kunst , die hij in 1862 bij Thieme liet drukken. Hij pleitte voor een staatsmecenaat voor nog levende kunstenaars en voor de loskoppeling van kunst en handel, want kunstverkopers verlaagden \u2018de edele muze tot een loonwerkster\u2019. Wie er anders over dacht, kon rekenen op de afkeuring van Ver Huell \u2013 die elk compromis op dit vlak rigoureus van de hand wees \u2013 en een polemisch stuk in de krant. Dat leverde hem in 1863 bijna een duel op met de hoofdredacteur van de Kunstkronijk , T. van Westrheene Wz., die vraagtekens zette bij de te verwachten kwaliteit van het idealistische genre van \u2018pseudo-kunstproducten\u2019, dat Ver Huell\n\n\n\nvoorstond. Ver Huell ging in een krantenartikel fel tekeer tegen de \u2018de modeste anonymus der Kunstkronijk\u2019, terwijl de naam van de auteur toch gewoon boven het artikel stond. Van het een kwam het ander en toen Ver Huell zijn goede naam in twijfel getrokken zag, daagde hij Van Westrheene uit tot een duel, te houden op 22 februari \u201cte Haarlem, \u2019s morgens tusschen elven en \u00e9\u00e9nen aan het logement De Leeuwerik\u201d. Maar na een verklaring in de krant van Van Westrheene dat hij geenszins de bedoeling had gehad Ver Huell te beledigen, liep de zaak met een sisser af. Ver Huell die door vererving van het familiekapitaal allesbehalve onbemiddeld was, bracht het mecenaat ook zelf in praktijk. Hij ondersteunde kunstbroeders uit zijn omgeving, zoals de Oosterbeekse schilders J.W. Bilders en F.H. Hendriks, door hun werk aan te kopen of anderen daartoe aan te zetten. Dat hij zich heethoofdig en zonderling gedroeg, was voor de Arnhemse bevolking nog wel vergee\ufb02ijk, maar toen hij in mei 1863, vlak voor zijn voorgenomen huwelijk met zijn vroegere overbuurmeisje, de 34-jarige Marie Anemaet, haar met haar bruidstoilet liet zitten en overhaast de benen nam naar Parijs, was de maat vol en werd laster en verguizing zijn deel. Of hij voor de verbintenis terugschrok, \n\n\n\nomdat hij het aanzoek indertijd alleen maar had gedaan op verzoek van zijn moeder, die kort voor het drama was overleden, of na een confrontatie met een plotselinge driftaanval van zijn verloofde, is niet duidelijk. Zeker is dat de breuk geheel en al voor rekening van Alexander kwam. Na terugkomst uit Parijs sloot Alexander zich op in zijn huis en werd nog eenzelviger dan hij al was. Zijn dagboek gewaagt van praatjes, complotten en pesterijen. Vooral de liberalen, jezu\u00efeten en joden rekende hij tot zijn ergste tegenstanders. De rest van zijn leven zou de voorheen algemeen geprezen tekenaar in eenzaamheid slijten. Reizen deed hij niet meer, goedbedoelde invitaties sloeg hij af en zijn persoonlijke contacten bleven beperkt tot enkele intimi. Hij verzamelde tekeningen en prenten die hij links en rechts in een gulle bui wegschonk. Het Koninklijk Militair Invalidentehuis \u2018Bronbeek\u2019 in Arnhem kreeg de familieverzameling Indische wapens en de gemeente Brielle begiftigde hij in 1872, bij de herdenking van de inname van Den Briel, met een collectie historische prenten uit de Tachtigjarige Oorlog en later met een bedrag van 50.000 gulden voor de uitbreiding van het zeemansasiel. Bij zijn zeventigste verjaardag dwarsboomde hij een groots opgezette publieke huldiging, omdat hij vond dat het Rijk had moeten voorgaan door hem te decoreren voor zijn verdiensten als kunstenaar. Eerder al, in 1859, had hij in zijn album Krijtkrabbels het decoratiebeleid van de regering gegispt, omdat het niet bijdroeg aan de erkenning van vaderlandse kunstenaars. Toen ook daarna het felbegeerde lintje uitbleef, plaatste hij verbitterd een advertentie in de dagbladen met de tekst: \u2018Men schrijve op mijn graf: Hij deed veel voor zijn Land \u2013 zijn Land deed niets voor hem .\u2019 Toen hij in het begin van 1893 werd getroffen door de ziekte van Parkinson, bereidde hij zich voor op het einde dat op 26 mei 1897 kwam. Vijf dagen later werd hij in Doesburg bijgezet in het familiegraf, dat hij had laten opsieren met een door Franz Strack\u00e9 vervaardigd beeld. De Nieuwe Rotterdamsche Courant herdacht de overleden kunstenaar en noemde hem \u2018den welbekenden teekenaar, humorist, patriot en kunstliefhebber\u2019. De gemeente Arnhem was universeel erfgenaam. Het was de bedoeling dat de nalatenschap, waaronder zijn collecties en dagboeken, zouden blijven berusten in het huis aan de Arnhemse Bovenbergstraat nr. 7, dat als museum zou worden ingericht. Omdat de geraamde verbouwingskosten de nagelaten fondsen ver overtroffen, was dat plan onuitvoerbaar. Het pand werd verkocht en later gesloopt. Met de opbrengst en de gelegateerde kunstverzameling werd de basis gelegd voor het Arnhemse Museum voor Moderne Kunst. Ver Huells boekerij kwam terecht in de Bibliotheek Arnhem, het familiearchief en zijn dagboeken in het Gelders Archief, waar zij tot op de dag van vandaag veilig zijn opgeborgen.", "Christiaan Johannes Lanooy": "Een paar jaar na de geboorte van zoon Chris vestigde vader Lanooy zich met zijn gezin in het plaatsje Tholen op het gelijknamige Zeeuwse eiland. Hij begon daar een eigen smederij. Het vak van smid had hij geleerd van zijn vader in het nabij gelegen Sint Annaland, waar hij tot dan toe woonde en werkte. Beweerd wordt dat Chris\u2019 vader te zeer ageerde tegen de streng calvinistische en conservatieve instelling van de plaatselijke bevolking. Zo zou hij kerkbezoek negeren en openlijk uitkomen voor zijn socialistische sympathie\u00ebn. Dit wekte ieders ergernis en de smederij begon spoedig te verlopen. In 1889 werd de Tholense smid getipt door een ver familielid dat hij een baan kon krijgen als hoefsmid bij de HTM in Den Haag. Hij werd aangenomen en op 5 december van dat jaar verhuisde de familie Lanooy naar de hofstad, waar vader de paarden van de tram besloeg en moeder een groentewinkeltje dreef. Zo kwam het leven van de Lanooys met hard werken nog aardig op de rails. Zoon Chris ging naar school en kreeg les van onder anderen de vermaarde onderwijsvernieuwer Jan Ligthart (18591916). Animo voor de lesstof kon de jonge Lanooy niet opbrengen, zelfs niet binnen het vrije en zelfstandige onderwijssysteem dat Ligthart in zijn school ge\u00efntroduceerd had. Wel werd er zijn tekentalent ontdekt en gestimuleerd. Na zijn lagere-schooltijd hielp Chris zijn moeder in de winkel, maar het was spoedig duidelijk dat hij ook daar niet op zijn plaats was. Op 12 september 1896 ging de jonge Lanooy werken als leerling-schilder bij de Haagse Plateelbakkerij Rozenburg. Vanaf dat najaar tot maart 1898 volgde hij \u2019s avonds teken- en schilderlessen aan de Koninklijke Academie voor Beeldende Kunsten in Den Haag. Deze lessen waren voor leerlingen bij Rozenburg verplicht. De creatieve mogelijkheden voor leerling-plateelschilders waren beperkt en\n\n\n\nhet zal om die reden zijn dat de aankomend kunstenaar in oktober 1897 zijn baan opzegde. Er is geen volledig beeld te krijgen van wat Chris Lanooy daarna precies deed. Zo heeft hij als decoratieschilder gewerkt, zowel voor zichzelf als in dienst van anderen. Hij zou zelfs een tijdje in Duitsland hebben gewerkt in verschillende kerken. Daarnaast trad hij in 1898 in dienst als schilder bij Plateelbakkerij Zuid-Holland E. Esti\u00e9 & Co te Gouda. Tot 1906 stond hij ingeschreven als plateelschilder bij de Zuid-Holland, maar het is\n\n\n\nduidelijk dat hij daar niet onafgebroken kan hebben gewerkt. Voortdurend zocht hij wat anders. Aanvankelijk was dat het werk als decoratieschilder en later dat van pottenbakker. Want al kort na 1898 was Chris Lanooy in Gouda in de ban geraakt van de pottenbakkerij. Hij zag eens hoe pottenbakkers bloempotten en schotels draaiden op een draaischijf en raakte gefascineerd door deze bezigheid. Bij een bloempottendraaier leerde hij het werken op de draaischijf en vanaf 1900 draaide hij z\u2019n eigen schotels en beschilderde die. Zelf zag Lanooy dat jaar ook als het begin van zijn carri\u00e8re als pottenbakker. In 1903 betrok hij een zolderkamertje in Amsterdam en werkte een jaar lang als plateelschilder bij de firma Wed. Brantjes in Purmerend. Een jaar later vertrok Lanooy naar Scheveningen, waar hij over een eigen werkplaats met een oven beschikte. Kort na 1904 is hij teruggekeerd in Gouda en betrok daar een leegstaande terracottabakkerij. Hij draaide en beschilderde er niet alleen potten, hij begon ook te experimenteren met glazuren. Zijn vroegst bekende werk stamt uit deze periode. Van juni 1906 tot januari 1907 was Chris Lanooy terug bij de Purmerendse fabriek Brantjes, die intussen was overgenomen en onder de naam N.V. Plateelbakkerij \u2018HAGA\u2019 werd voortgezet. Hij was er ontwerper en artistiek leider en deed in die korte periode ervaring op in alle mogelijke aspecten van de keramische productie. Teruggekeerd in Gouda besloot Chris Lanooy zich de\ufb01nitief te vestigen als kunstpottenbakker. Intussen had hij in Purmerend zijn toekomstige vrouw, Belly Schuitemaker, leren kennen. Zij vertrok in de zomer van dat jaar naar Heemstede waar zij op 13 november 1907 met Chris Lanooy trouwde. Het echtpaar vestigde zich in Gouda en Lanooy begon als alleenwerkend pottenbakker aan de opbouw van een bestaan. In het begin van de vorige eeuw was het niet gebruikelijk dat pottenbakkers zelfstandig werkten. Alle keramische producten kwamen uit de fabriek. Lanooy was een der eersten in Nederland die de fabrieksmatige productie van aardewerk afwees. De kunstpottenbakker, want zo begon hij zich te noemen, wilde alle stadia van de productie zelf beheersen. Tevens wilde hij dat zijn keramiek niet alleen praktisch was, maar ook mooi. Met deze zienswijze kwam Lanooy dicht bij het ideaalbeeld van de kunstenaar, zoals dat werd geformuleerd door de Britse kunsttheoreticus en ontwerper van kunstnijverheid William Morris (18341896). Alle fasen van het pottenbakken deed Lanooy zelfstandig; hij werd hierin alleen voorgegaan door Willem Coenraad Brouwer (1877-1933). Daarnaast was hij een van de eerste pottenbakkers in Nederland die geschilderde decoraties op keramiek verving door bijzondere, veelal zelf samengestelde glazuren. Deze wijze van versieren kende men wel in China en Japan, maar was in ons land destijds volstrekt nieuw. Hij zocht niet zozeer naar nieuwe vormen; zijn interesse ging vooral uit naar de problematiek van de kleuren. Hiermee was Chris Lanooy een voorbeeld voor collega-pottenbakkers, die ook gingen experimenteren en glazuren toepasten als zelfstandige decoratie. Inspiratie vond de jonge keramist niet alleen in de pottenbakkerskunst van de oude Oost-Aziatische meesters, maar ook in de schoonheid van de natuur die hem omringde. Deze inspiratiebronnen interpreteerde hij op een zodanige wijze dat een persoonlijke stijl ontstond, die hem al vroeg in het tweede decennium van de vorige eeuw in binnen- en buitenland bekend maakte. De Haagse kunsthandel Kleijkamp richtte in 1908 de eerste tentoonstelling in van Chris Lanooys werk, die al meteen een groot succes werd. Een jaar later was zijn kunst te zien in expositieruimten te Haarlem en te Rotterdam. Internationaal brak Lanooy de\ufb01nitief door in 1910, toen zijn inzending aan de Wereldtentoonstelling in Brussel met de prix d\u2019honneur werd bekroond. Toen in 1914 het Stedelijk Museum te Amsterdam met een grote overzichtstentoonstelling met 400 werken van Chris Lanooy kwam, was zijn naam als kunstpottenbakker niet meer uit de kunstwereld weg te denken. Toch heeft hij zich vaak moeten verdedigen tegen critici die meenden dat zijn kunstwerken te veel door toeval werden bepaald. Zo zouden kleisoort, glazuursamenstelling, oventemperatuur, het spel der vlammen e.d. te nadrukkelijk van invloed zijn op het eindresultaat. Lanooy heeft zijn hele leven lang, tijdens voordrachten en interviews, gewezen op de technische perfectie die hij nastreefde, waardoor het toeval tot vrijwel nul was gereduceerd. Hij had het gehele proces volledig in de hand, zo was zijn stellige overtuiging. In 1914 zou in New York in een expositie ook aandacht aan zijn werk worden besteed, maar het schip waarmee de keramiek van Chris Lanooy werd overgevaren heeft de Verenigde Staten nooit bereikt. Pas na de Eerste Wereldoorlog konden de Amerikanen kennismaken met het werk van onze landgenoot. Zijn aanzien in Amerika steeg snel, wat inhield dat hij regelmatig naar de nieuwe wereld kon exporteren. Naast \u2018kunstpotten\u2019 maakte Lanooy na de oorlogsjaren ook keramiek voor een groter publiek, zoals gebruiksaardewerk en borden met eenvoudige motieven van paddestoelen en vogels, die hij in serie maakte. Lanooy was een veelzijdig kunstenaar: hij was in de \n\n\n\neerste plaats pottenbakker, maar daarnaast schilderde hij, vooral landschappen, en ontwierp hij behang en zelfs een patronendamast. In 1918 ging hij op freelance basis gebruiksglas beschilderen bij Glasfabriek Leerdam. Later maakte hij ook ontwerpen voor glaswerk, eerst alleen voor gebruiksglas, maar vanaf 1923 ook voor Leerdams unica. Zelf glasblazen kon hij echter niet. Zijn contacten met de Leerdamse glasfabriek duurden tot 1930. Het echtpaar Lanooy had begin 1920 vijf kinderen: drie jongens en twee meisjes. Het jongste kind Hedda overleed enkele maanden na de geboorte. Op medisch advies verhuisde het gezin nu naar Epe. Gouda had een te vochtig milieu, waar met name de gezondheid van de kinderen onder leed. Epe was droger en dus beter om de kinderen te laten opgroeien. Aan de Heerderweg kocht Lanooy een grote villa, die hij Huize Hedda noemde. Gedurende de eerste jaren van zijn verblijf in Epe kwam Chris nauwelijks tot productie. Hij was te druk met onder andere de bouw van ovens, de inrichting van werkplaatsen en een laboratorium voor zijn glazuurexperimenten. Zijn huis moest hij tijdelijk verhuren omdat hij zich voor de aankoop diep in de schulden had gestoken. Wel schilderde hij veel in die tijd, vooral bos- en heidegezichten. Nadat zijn pottenbakkerij was ingericht begon hij weer te draaien en te stoken, en kon de verkoop weer op gang komen. Overigens was het vooral Belly die met de potten van haar man de boer opging, voor de \ufb01nanci\u00ebn zorgde en het dagelijkse leven binnen het gezin regelde. Zij was de drijvende kracht achter de kunstenaar. Lanooy kon mooi vertellen over zijn werk. In zijn woning had hij een verkoopruimte ingericht, waar hij publiek ontving. Ook gaf hij demonstraties in zijn tuin en nodigde hij belangstellenden uit aanwezig te zijn als hij een oven opende. Als vlotte en fantasierijke verteller voorzag hij alles van commentaar. In drukke tijden vroeg hij zelfs een kwartje voor de toegang op zijn terrein. In Epe en omstreken stond zowel de pottenbakker als zijn pottenbakkerij te boek als een bezienswaardigheid die een bezoekje ruimschoots rechtvaardigde. In 1924 kwam Frans Slot (1909-1974) als hulpje bij de familie Lanooy de geiten hoeden, maar hij raakte zo in de ban van de pottenbakker en zijn werk, dat hij bij hem in de leer wilde. Bijna twintig jaar zou hij in de pottenbakkerij van Chris Lanooy werken, eerst als leerling, later als medewerker, om daarna als zelfstandig pottenbakker tot zijn dood toe in Epe actief te blijven en landelijk faam te verwerven. Intussen maakte Lanooy niet alleen kunstvoorwerpen, maar ook steeds meer betaalbaar gebruiksaardewerk, dat op verschillende verkooppunten door het hele land te koop was. Maar van belang bleef hij toch om zijn kunstpotten, vooral steengoed en porselein. Tot zijn vaste afnemers behoorden Helene Kr\u00f6ller-M\u00fcller (1869-1939), Hermine Elise Hannema-de Stuers (1862-1940) en de bekende kunstkenner Hendricus Petrus Bremmer (1871-1956). Zijn ster steeg nog hoger toen hij in 1925 de m\u00e9daille d\u2019or ontving voor zijn inzending naar de Exposition Internationale des Arts D\u00e9coratifs et Industriels Modernes te Parijs. In de malaise van de jaren \u201930 moesten de Lanooys de verkoopactiviteiten uitbreiden om nog voldoende inkomen te vergaren. Zo werd noodgedwongen overgegaan tot de verkoop van tweede keus serviezen en zelfs misbaksels, waardoor helaas veel slechte Lanooys in omloop zijn gebracht. Ook werd een zegeltjessysteem ingevoerd, waarbij de klant zegeltjes kon kopen voor \u0192 0,50. Had men een spaarkaart vol dan gaf dat recht tot aankoop van gebruiksvoorwerpen tegen een \ufb02inke korting. Tot 1942 gingen de zaken redelijk goed: er was meestal voldoende inkomen en er waren regelmatig exposities in binnen- en buitenland. In juli van dat jaar overleed zijn vrouw, wat een enorme slag was voor Chris Lanooy. Zelf kreeg hij gezondheidsproblemen door suikerziekte, die plotseling de kop op stak en hem de rest van zijn leven met wisselende hevigheid parten speelde. Zijn productie stagneerde en toen hij zich niet aansloot bij de Kultuurkamer kwam de draaischijf volledig stil te staan. In de december 1944 vond de Sicherheitsdienst wapens in zijn woning en werd Chris Lanooy gevangen gezet en later naar kamp Amersfoort overgebracht. Daar is hij op het eind van de oorlog bevrijd. Teruggekeerd in Epe probeerde Lanooy zijn werk te hervatten, wat ondanks zijn ziekte ook enigszins gelukte. In 1947 reisde hij naar Zweden, waar hij onder andere een bezoek bracht aan een grote keramische fabriek te Gustavsberg. Daar nodigde men de beroemde Nederlandse pottenbakker uit ontwerpen te maken voor keramiek. Het is niet doorgegaan, want de dood maakte op 24 januari 1948 toch nog vrij plotseling een eind aan het leven van de kunstpottenbakker, schilder en ontwerper Chris Lanooy. Hij ligt begraven in Epe naast zijn vrouw Belly, op de begraafplaats aan de Tongerenseweg.", "Willem IV van den Bergh": "Willem IV van den Bergh stamde uit een grafelijk geslacht dat tegenover de hertogen van Gelre beweerde dat het graafschap Bergh geen deel uitmaakte van Gelderland, maar was ontstaan uit een broederdeling van het oude graafschap Zutphen. Op grond van deze soevereine pretentie, die recentelijk door nieuw onderzoek aannemelijker is geworden, weigerden de graven Van den Bergh altijd mee te betalen aan hertogelijke beden. Werd toch betaald, dan geschiedde dit pas nadat de hertog had verklaard, dat hierdoor geen precedent werd geschapen. Graaf Willem was al op negenjarige leeftijd wees.\n\n\n\nVoor zijn opvoeding vertoefde hij geruime tijd in Leuven en aan het Brusselse Hof, waar hij ongetwijfeld Willem van Oranje heeft ontmoet. In 1556 trouwde hij op het slot Moers met Maria gravin van Nassau, een jongere zuster van Oranje. Kort na het huwelijk deed een protestantse hofprediker zijn intrede op huis Bergh. De eerste jaren van zijn huwelijk verliepen rustig. Snel na elkaar werden zeven kinderen geboren. De graaf en zijn echtgenote beheerden hun vele bezittingen en bezochten familiebijeenkomsten. Graaf Willem liet zijn kastelen verfraaien en bouwde een kaatsbaan bij huis Bergh, die groter was dan het voorbeeld bij slot Moers. Met de politieke strijd die de Gelderse Staten in deze jaren voerden tegen het door de Habsburgers ge\u00efntroduceerde Hof, bemoeide hij zich weinig. Wel verzette hij zich hevig en langdurig tegen de pogingen van het Hof, de stadhouder en de landvoogdes om het graafschap Bergh mee te laten betalen in de door de landdag goedgekeurde bede van 1558. Het debuut op het toneel van de landelijke politiek maakte graaf Willem in het Wonderjaar 1566. Op 5 april 1566 trok een lange stoet van lagere edelen door Brussel naar het paleis van landvoogdes Margaretha van Parma om haar een petitie aan te bieden waarin zij hun verontrusting uitspraken over de koninklijke plakkaten met betrekking tot onder andere de godsdienst, die naar hun mening de rust in het land ernstig bedreigden. Een dag na de aanbieding van deze petitie \u2013 bekend geworden als het Smeekschrift der Edelen \u2013 reed graaf Willem met groot gevolg Brussel binnen. Mede door zijn hoge afkomst werd graaf Willem een van de leidende personen in het Compromis (Verbond) der Edelen. Toen Gelre korte tijd later ook met politieke en religieuze onrust te maken kreeg, speelde graaf Willem ook hier even een vooraanstaande rol. Maar op beslissende momenten stelde hij zich steeds weer aarzelend op. Verzocht zijnde om in Nijmegen te bemiddelen tussen de magistraat en de hervormden faalde hij jammerlijk, waarna hij zich nog verder terugtrok. Verhoudingen binnen de familie zullen ook aan deze aarzelende politieke houding hebben bijgedragen. Zijn jongere broer Frederik betwistte nu openlijk een in 1565 opgestelde erfdeling en zocht hierbij steun bij de Habsburgse regering, wat de zorgen van graaf Willem omtrent zijn eigen politieke positie ongetwijfeld zal hebben vergroot. In navolging van zijn zwager Willem van Oranje oordeelde graaf Willem het eind 1567 verstandiger uit te wijken naar Keulen. Onder kommervolle omstandigheden leefde hij in ballingschap. Hij ondernam\n\n\n\nverschillende pogingen zijn bezittingen met geweld terug te krijgen. Zowel in 1568 als in 1570 konden zijn dienaren Bergh voor korte tijd bezetten, maar zij werden spoedig weer tot de aftocht gedwongen. In 1572 ondernam hij een inval in Gelderland, die aanvankelijk succesvol verliep. Zonder veel moeite veroverde hij vrijwel de hele Graafschap. Deventer kon niet worden genomen, grote delen van de Veluwe en Overijssel vielen wel in zijn handen. Nadat de Spanjaarden oprukten en onder andere Zutphen uitmoordden, moest hij het zojuist veroverde Kampen smadelijk verlaten en met zijn hoogzwangere echtgenote uitwijken naar Osnabr\u00fcck, waar hij niet werd toegelaten. De familie woonde hierna gedurende vier jaar in Bremen. In deze periode is door graaf Willem naar het stadhouderschap van Friesland gedongen, doch zonder succes. Door de Paci\ufb01catie van Gent in 1576 werd graaf Willem in zijn rechten hersteld. Tegelijkertijd verhevigde zich echter de strijd met zijn broer Frederik over de Berghse erfenis, een strijd die tijdens zijn leven niet tot een oplossing zou komen. Toen graaf Willem begin 1577 op huis Bergh terugkeerde trof hij een deplorabele situatie aan. De kastelen Bergh en Ulft hadden grote schade opgelopen, Boxmeer en Hedel waren ingenomen \n\n\n\ndoor zijn broer Frederik. Zijn eerste zorg was dan ook de nodige herstellingen uit te voeren en achterstallige pachten en renten te innen. Hierdoor verbeterde zijn \ufb01nanci\u00eble positie zich geleidelijk. Graaf Willem achtte zich onheus behandeld door de Gelderse Staten en de andere overheden bij zijn pogingen compensatie te verwerven voor de verwoestingen die zijn uitgebreide bezittingen hadden getroffen. Hij kreeg deze compensatie niet, en ook zijn pogingen om door de benoeming in een hoog ambt eerherstel te krijgen, mislukten. Deze aanslagen op zijn eer verbitterden hem ernstig. Een bijzonder vernederende ervaring was de benoeming van zijn calvinistische zwager Jan van Nassau in juni 1578 tot stadhouder van Gelderland. In zijn verbittering zocht graaf Willem in het geheim contact met de Spaanse landvoogd Don Juan en na diens overlijden vanaf november 1578 ook met diens opvolger Alexander Farnese, hertog van Parma, over een eventuele terugkeer onder de gehoorzaamheid van de Koning. Door Parma werd hem de markiezentitel toegezegd. Hij zou bovendien al zijn bezittingen terugontvangen en zijn drie oudste zoons zouden eervolle posities in het koninklijke leger verwerven. Tot de\ufb01nitieve stappen kwam het niet, graaf Willem bleef aarzelen. Na het vertrek van zijn zwager Jan, wiens stadhouderschap op een mislukking was uitgelopen, werd graaf Willem op 5 juni 1581 eindelijk tot stadhouder van Gelderland benoemd. De omstandigheden in Gelderland waren op dat moment erbarmelijk, vooral in de Graafschap raakte het platteland ontvolkt en werd ook de stedelijke bevolking tot armoede gebracht. Staatse en Spaanse krijgsbenden stroopten het land af en steden en adellijke huizen verwisselden voortdurend van eigenaar. Tegen al deze ellende kon graaf Willem door geldgebrek maar weinig ondernemen. Na de verovering van Zutphen door De Tassis in september 1583 achtten velen in Gelre de militaire situatie hopeloos. Vooral de hoge adel neigde ertoe zich weer aan de Koning te onderwerpen en ook graaf Willem nam zijn contacten met Parma weer op. Tijdens de Gelderse landdag in november werden belastende papieren gevonden bij zijn kamerling Willem Cock. Daarop liet de Gelderse kanselier Leoninus de graaf en zijn gezin op 5 november arresteren en naar Holland afvoeren. Na het sluiten van een akkoord in maart 1584 werd hij vrijgelaten en vestigde hij zich te Emmerik. Kort na zijn vrijlating liep graaf Willem \u2013 ondanks zijn belofte zich neutraal te houden \u2013 openlijk naar de Spaanse kant over. Veel plezier heeft de graaf van zijn stap niet beleefd. Hij stierf op slot Ulft in 1586, nog maar 48 jaar oud. Hoewel de stap van graaf Willem in zijn tijd zeker niet uitzonderlijk was, is er in de literatuur zeer negatief over hem geoordeeld. Het feit dat hij een zwager van Willem van Oranje was, zal hieraan hebben bijgedragen. Tijdgenoot Everard van Reijdt, die hem als griffier van het Gelderse Hof persoonlijk kende, beoordeelde hem als \u201conbegrijpelijk ligtzinnig\u201d en \u201cmeinedig trouweloos\u201d. Ook de 17de-eeuwse geschiedschrijvers Hooft en Pontanus oordeelden bijzonder negatief. Een milder oordeel werd in 1846 geveld door de rechter en archivaris Tadama, die door zijn inventarisatiewerkzaamheden in het Berghse archief originele stukken kon raadplegen. Hij achtte de eerdere oordelen te zwart gekleurd: \u201cVeeleer komt het mij voor dat bij graaf Willem van den Berg vele talenten en groote werkzaamheid met eene groote mate van adeltrots, eene eerzucht zonder grenzen, eene sterke zel\ufb02iefde, te ver gedrevene liefde voor zijn huisgezin en gebrek aan zelfstandigheid, gepaard gingen.\u201d J.A.G.C. Tros\u00e9e was in 1929 echter weer veel harder. Bij zijn beschrijving van een (mogelijk) jeugdportret van graaf Willem vermeldt hij: \u201cietwat gluiperig gluren zijn kijkers louche rond, berekenend en wantrouwig.\u201d Pas recentelijk is een meer evenwichtige zienswijze naar voren gebracht en het handelen van graaf Willem vanuit het adellijke eerconcept ge\u00efnterpreteerd. Graaf Willem zag zichzelf als een autonome rijksgraaf die in Gelderland aan niemand verantwoording verschuldigd was. Deze soevereine pretenties, die door zijn geslacht voortdurend gekoesterd zijn, leidden ertoe dat hij uiteindelijk alleen het gezag kon erkennen van iemand die boven hem stond, dus van de heersende monarch, de koning van Spanje en heer der Nederlanden. Graaf Willem kan zeker worden gekarakteriseerd als een uitermate standbewust man, die de soevereine traditie van zijn geslacht hoog wenste te houden. Hij was zeker geen man met een grote intellectuele of politieke begaafdheid. Dat hij lang aarzelde en moeilijk besluiten kon nemen, is eenvoudig aan te tonen. Maria van Nassau, zijn echtgenote, is echter altijd achter hem blijven staan, hoeveel verdriet zij ook had van de verwijtende correspondentie met haar broer Jan van Nassau en het verbreken van het contact met haar oudste broer Willem van Oranje. Graaf Willems zonen Herman, Frederik en Hendrik, zouden later hoge posities in het Spaanse leger verwerven. Hendrik van den Bergh, opperbevelhebber van het Spaanse leger in de Nederlanden, schaarde zich in 1631 onder de banier van de Republiek. De cirkel had zich gesloten.", "Elbertus Leoninus": "In de jaren 1596-1598, aan het einde van een welbesteed leven, noteerde Elbertus Leoninus in zijn autobiografische aantekeningen dat hij zich rekenschap wenste te geven van zijn leven, omdat hij zich terdege bewust was van de omstandigheid dat hij voor een controversi\u00eble \ufb01guur werd gehouden. Met de optekening van vermeldenswaardige gebeurtenissen en inzichten, als aanzet voor een autobiogra\ufb01e, wenste Leoninus te voorkomen dat hij na zijn dood met overdreven loftuitingen van welgezinden zou worden geprezen, dan wel zou worden overstelpt met laster en verwijten van de kant van kwaadaardige lieden en van degenen die er onjuiste opvattingen op na hielden. Een Engels tijdgenoot en goede vriend van hem, de jurist-staatsman Bartholomew Clercke (\u20201537-1590), met wie hij in de jaren 1586-1589 correspondeerde en die hij in die jaren bovendien regelmatig als medelid in de Raad van State rond Leicester persoonlijk ontmoette, heeft Leoninus (dan inmiddels ook kanselier in Gelderland) in een brief van december 1588 even schertsend als trefzeker getypeerd als een salamander: het dier dat van nature bestand is tegen grote hitte en dat in het volksgeloof zelfs in vuur (of tussen twee vuren) in leven zou kunnen blijven. Met deze metafoor is het imago dat Leoninus zich door zijn jarenlange publieke leven verwierf, adequaat aangeduid: als moedig bemiddelaar en niet-aflatend intermediair midden tussen strijdende partijen en temidden van blakende onverzoenlijkheid ten tijde van de Opstand in de Nederlanden. Nu was Leoninus beslist geen \ufb01lantroop; de goederen dezer aarde schuwde hij geenszins en ondanks zekere professoraal aandoende verstrooidheid hoefde hij er nooit aan te worden herinnerd eenmaal gemaakte reiskosten tijdig te declareren. Maar ondanks deze voorkeur voor zakelijkheid was en bleef hij telkenmale bereid zich in te zetten voor overleg en onderhandelingen tussen uitersten in de staatkundige wisselvalligheden van zijn tijd. Daarbij bleef hij dan onvermoeibaar een onafhankelijk en matigend oordeel in politicis en in religiosis uitdragen. Naar hij bij herhaling en met nadruk ook in zijn correspondentie heeft vastgelegd, was zijn intentie daarbij steeds ondubbelzinnig en oprecht: niets hield hij voor voortreffelijker of schitterender dan zich bijzonder verdienstelijk te maken voor het gemenebest, vooral temidden van verwarring en gevaar. Deze in 1519 of 1520 in het Gelderse Zaltbommel uit (naar eigen zeggen) nogal bemiddelde ouders geboren Elbert of Albert de Leeuw, genoot een gedegen intellectuele opleiding. Eerst studeerde hij humaniora te Utrecht aan de beroemde Hi\u00ebronimusschool bij de vermaarde pedagoog Georgius Macropedius en vervolgens te Emmerik aan een humanistisch gymnasium onder het rectoraat van Matthias Bredenbach.\n\n\n\nDaarop volgde een studie in de artes aan de universiteit te Leuven, waar hij studeerde aan het in 1517 opgerichte Collegium Trilingue (college voor de drie talen: Grieks, Latijn en Hebreeuws). Vervolgens studeerde Elbert de Leeuw, die in die jaren zijn naam voorgoed tot Leoninus latiniseerde, in datzelfde Leuven rechtsgeleerdheid, onder meer bij de hoogleraren Dominicus Cakaert en Gabri\u00ebl Mudaeus. In 1547 verwierf hij er de graad van licentiatus in de rechten. Om zijn spreekvaardigheid in het Frans te verbeteren, een taal waarin hij naast het Latijn, een grote geverseerdheid aan de dag zou leggen, verbleef hij dan ongeveer een jaar in Atrecht. Maar al in 1548 keerde hij naar Leuven terug, alwaar hij op 7 juni van datzelfde jaar in het huwelijk trad met Barbara de Haze, dochter van de Leuvense hoogleraar-jurist Johannes Hasius. Met haar zou hij ruim vijftig jaar in gelukkige en kinderrijke echt verbonden blijven. Twee dagen na deze huwelijkssluiting werd Leoninus te Leuven benoemd tot hoogleraar in het canoniek recht. Op 20 mei 1550 promoveerde hij bij Gabri\u00ebl Mudaeus tot doctor in de rechten en tien jaar later volgde hij zijn promotor op als professor primarius legum . Dit Leuvens ordinariaat zou hij tot 1580 of\ufb01cieel blijven vervullen. Al spoedig was zijn reputatie van scherpzinnig jurist met spreekwoordelijke eloquentie gevestigd, maar er zijn ook minder ge\ufb02atteerde uitlatingen over hem. Zo zou hij met een lelijk nasaal geluid hebben gesproken. Deze erudiete en scherpzinnige jurist, in de dagelijkse omgang blijkbaar voor zijn directe omgeving slordig en verstrooid, bezat op het flegmatieke af een lankmoedigheid, die hem onder geen enkele omstandigheid het evenwicht deed verliezen. Als hoogleraar toonde hij een toewijding die wetenschap en onderwijs ten goede kwam en die een respectabel aantal juridische studies opleverde (die voor het merendeel eerst postuum in boekvorm zouden worden uitgegeven). Ook zijn aandeel in de totstandkoming van drie zogeheten \u2018koninklijke\u2019 leerstoelen in de rechtsgeleerdheid te Leuven verdient te worden vermeld. Samen met zijn vriend Viglius ab Aytta Zuichemius (1507-1577) wist Leoninus bij landsheer Filips II de instelling van een drietal leerstoelen te bepleiten, waarmee de eerstejaars studenten te Leuven algemeen inleidend onderwijs in het Romeins en canoniek recht zou worden geboden. Deze onderwijskundige ijver voor de aanstelling van maar liefst drie ordinarii, die door de landsheer benoemd en uit \u2018s lands schatkist werden bezoldigd, moge de houding van Leoninus in de jaren voor het uitbreken van de Opstand in de Nederlanden kenmerken als zonder meer loyaal ten overstaan van de centrale overheid; blijkbaar had de Leuvense hoogleraar er volstrekt geen moeite mee dat met de toewijzing van deze drie leerstoelen de landsheerlijke en centralistische greep op de onafhankelijke en soms bepaald eigenzinnige Leuvense universiteit verstevigd werd. Blijkens zijn autobiografische optekeningen werd Leoninus al spoedig na zijn benoeming tot ordinarius te Leuven ab omnibus principibus et magistratibus Belgii (door alle gezagsdragers en overheidspersonen van het land) als juridisch raadgever en bemiddelaar gekend en erkend; een deskundig en onpartijdig oordeel van zijn kant werd door politieke kopstukken van die dagen \u2013 onder wie landvoogdes Margaretha van Parma, kardinaal Granvelle, proost Morillon, Viglius, Joachim Hopperus, prins Willem van Oranje, de hertog van Aerschot en de graven van Egmond en Megen \u2013 hooglijk gewaardeerd. In hem zag men \u201cden langen Docktoer\u201d, die door collegae en studenten, later ook door vorsten, staatslieden en diplomaten in binnenen buitenland, vanwege zijn rijzige, zelfs hero\u00efsche gestalte als Longolius werd herkend en begroet: kortom, \u201ceene man groot van persone ende van verstandt\u201d. Nog in de jaren \u201940 van de 19de eeuw heeft A.L.G. Toussaint in haar historische roman De Graaf van Leycester in Nederland (1845-46) Leoninus verbluffend juist getekend. Maar niet slechts hooggeplaatste personen namen hem in vertrouwen. Ook het gewest Gelderland, en dan met name het eerste kwartier hiervan, het Nijmeegse, zou steeds vaker en nooit tevergeefs een beroep doen op Leoninus, die zich zijn leven lang in allerlei hoedanigheden steeds weer door bijzondere affiniteit met zijn geboortestad Zaltbommel, het Nijmeegse kwartier en het gewest Gelre verbonden wist \u201cdorch affectu die ick altoost gehadt hebbe ende noch hebbe tot \u2018t vaederlicke landt\u201d (schriftelijke uitlating van 25 april 1571). Weliswaar was het hertogdom Gelre sinds 1543 tegen wil en dank als nummer \u2018zeventien\u2019 bestuurlijk-staatkundig in het conglomeraat van de Habsburgse Nederlanden ge\u00efncorporeerd, maar daarmee liep het eigengereide gewest nog niet altijd gewillig mee aan de vanuit Brussel steeds maar weer aangehaalde leiband. Zo verdedigde Leoninus in het voorjaar van 1564 aan het hoofd van een Gelderse deputatie ten overstaan van de landvoogdes Margaretha van Parma het recht van beroep op de aloude gewestelijke privileges en gewoonten. Anderzijds wees hij de Geldersen erop dat hun verzet tegen een toenemende centralisatiepolitiek in feite nauwelijks effect kon hebben, \n\n\n\nwanneer hun tegenstribbelen alleen maar improvisorisch van aard bleef; met inachtneming van de Gelderse onwil en grieven ten opzichte van Brusselse directieven drong hij bij zijn landgenoten aan:\n\u201cdat men de Lantrechten ende gewoenten in scrifte stelde en tot sekerheijt brachte om alle misverstanden ende dolingen voertsaen te scouwen [...] als wesende het principale fondament ende gront van goede regeringe ende rechtoppe Iusticie inder gemeintte ende sonder de welcken nijet mogelick en is in ruste tho blijven ende weider verloop ende bedroeffenisse the scouwen...\u201d (Leoninus op 22 juli 1565 aan Nijmegen). Ook waarschuwde hij, persoonlijk gekant tegen elke vorm van inquisitie, in de zomer van 1565 de Gelderse Landddag terdege te letten op en vastberaden op te treden tegen elke vorm van heterodoxie. Dergelijke uitlatingen aan de vooravond van het uitbrekend verzet dat zich ook vanuit andere Nederlandse gewesten zou gaan samenballen in een heuse opstand, typeren Leoninus als een man die weliswaar tactvol gehoor verleende aan persoonlijke en gewestelijke grieven, maar die zich daarbij ook volkomen loyaal opstelde jegens de landsheerlijke overheid en haar religiepolitiek. Als gezaghebbend jurist was hij voorstander van duidelijk omschreven verhoudingen van institutioneel-rechtskundige aard tussen enerzijds overheid en anderzijds in representatieve organen vertegenwoordigde onderdanen. Met het uitbreken in 1565/66 van openlijke rebellie in de Nederlanden zag Leoninus zich nog meer dan voorheen genoopt telkens opnieuw studeerkamer en gehoorzaal te verlaten om bij de snel toenemende tegenstellingen en spanningen actief en met bezonnenheid te gaan bemiddelen. Dank zij een pragmatisch gevoel voor opportuniteit wist hij daarbij een onafhankelijk oordeel te bewaren, wijsheid en bezonnenheid aan de dag te leggen en zich niet door partijschappen of factieuse kwesties te laten meeslepen. Vanaf die jaren zou hij tot aan het einde van zijn arbeidzaam leven in telkens veranderende politiekstaatkundige constellaties op landelijk en regionaal niveau en zelfs bij of\ufb01ci\u00eble afvaardigingen naar vorstelijke hoven in Frankrijk en Engeland eigenlijk onafgebroken, zowel in binnen- als buitenland, gaan onderhandelen en bemiddelen, blijven parlementeren en rapporteren. Slechts enkele voorbeelden van al dergelijke bemoeiingen kunnen hier worden genoemd. Toen in de zomer van 1566 de Beeldenstorm uitbrak, in de ogen van Leoninus het werk van het losgeslagen canaille du peuple , toonde de hoogleraar zich metterdaad bereid om uitgedost als soldaat de stad Leuven van dergelijke gewelddadigheid te helpen vrijwaren. En toen de repressie met de komst van Alva toesloeg, gaf Leoninus ten behoeve van Nijmeegse ingezetenen even onverschrokken zakelijk advies en praktische wenken om hen voor een pardon in aanmerking te kunnen laten komen; waren voor de commissarissen van de zogeheten Raad van Beroerten al degenen schuldig die zich op enigerlei wijze met beeldenstorm en protestantisme hadden ingelaten, Leoninus wenste onderscheid te maken: zij die zich te goeder trouw of uit nieuwsgierigheid aan heterodoxe uitlatingen en opvattingen hadden blootgesteld en als zodanig \u201cmit die predicanten geconverseert hebben\u201d, dienden naar zijn mild oordeel eigenlijk te worden gepardonneerd. Enkele malen vervoegde hij zich aan het hoofd van een Gelderse deputatie bij de hertog van Alva, om gewestelijke bezwaren en wensen toe te lichten, want naar zijn hooggeleerde opvatting beschikte de legitieme overheid weliswaar over onvervreemdbare rechten, maar daarmee was de positie van de onderdanen zeker niet rechtenloos; wanneer deze onderdanen hun bezwaren en grieven gefundeerd, dat wil zeggen op grond van door de overheid indertijd verleende en sindsdien geratificeerde rechten en vrijheden, kenbaar wisten te maken, dan mochten zij ervan uitgaan dat de soevereine overheid zo\u2019n beroep op deze rechten en vrijheden ontvankelijk zou verklaren. Niet alle adviezen hadden overigens de beoogde effectiviteit, ook al omdat zij door de betrokkenen (zowel overheid als representatieve instellingen van onderdanen) niet altijd ten uitvoer konden worden gebracht. In december 1574 ontving Leoninus van Alva\u2019s opvolger Requesens toestemming en instructie met de rebellen in Holland en Zeeland in onderhandeling te treden. Toen bleek onomwonden dat geen van beide partijen bereid was een zodanige concessie te doen dat die uitzicht kon bieden op een mogelijk vergelijk. Leoninus bleef nochtans voor advies en onderhandeling beschikbaar. Ook speelde hij een vooraanstaande rol bij de totstandkoming van de zogeheten Paci\ufb01catie van Gent (november 1576), die hij als ingezetene van de Brabantse steden mede-ondertekende. Maar deze geboorteakte van de Generaliteit van Nederlandse gewesten die zich \u00e9n tegen Spaanse troepen en dito willekeur \u00e9n tegen religieuze doordrijverij teweer ging stellen, kon niet voorkomen dat uitgerekend het religievraagstuk de fragiliteit van deze Generaliteit genadeloos ging blootleggen. Zowel bij de Spaanse autoriteiten als bij de Hollands-Zeeuwse opstandelingen was er telkens een intransigente houding die alle, ook\n\n\n\n\n\ndoor Leoninus ondernomen vredespogingen deed stranden. Nog in april 1579 hield Leoninus, dan tevens lid van de Raad van State rond aartshertog Matthias van Oostenrijk, in de Staten-Generaal een indrukwekkende redevoering, waarin hij een nadrukkelijk gesteld beroep deed op hechte eendracht tussen alle Nederlandse gewesten onderling. Toen dan ook in de zomer van dat jaar ook de zogenaamde Keulse Vredehandel met de Spaanse autoriteiten deerlijk mislukte en de broze Generaliteit uiteenviel, pleitte Leoninus als lid van de Raad van State nog in november 1579 opnieuw ter Staten-Generaal met in onberispelijk Latijn gestelde bewoordingen voor onderlinge religieuze verdraagzaamheid. Zijn toen of\ufb01cieel uitgedragen opvatting toont raakvlakken met de standpunten van de groepering van de politiques , zoals die zich in het door godsdienstoorlogen ernstig ontwrichte Frankrijk tussen de uitersten van hugenoten enerzijds en katholieke \u2018ligisten\u2019 anderzijds gingen onderscheiden als pleitbezorgers van religieuze pariteit: ook in de Nederlanden zou, \u201cdaar wij allen dezelfden naam van Christenen dragen\u201d, door het aangaan en onverkort handhaven van overeenkomsten inzake de godsdienst voorkomen kunnen worden dat in het toenmalige tijdsgewricht nog verder voedsel werd gegeven aan religieuze verdeeldheid; onderlinge tweespalt zou immers de kracht van de vijand enkel doen toenemen en de eigen gelederen verzwakken. Derhalve was niets noodzakelijker dan door onderlinge verdraagzaamheid de gemoederen op elkaar af te stemmen, opdat eenieder het welzijn van de staat zou behartigen. Maar in 1580 plaatsten onvoorzienbare ontwikkelingen Leoninus voor een onontkoombare keuze: \u00f3f zich voortaan persoonlijk alleen nog maar voegen naar legitieme, maar intransigente gezagsdragers van Spaanse snit, \u00f3f zich openlijk bekennen tot de niet gezochte, maar niet meer te miskennen staatkundige constellatie, met daarbinnen de Nederlandse opstandigheid, die met rechtmatige argumenten eveneens te legitimeren was? Op grond van maar liefst vijf argumenten heeft hij achteraf in zijn autobiogra\ufb01sche optekeningen zijn keuze uit 1580 voor de Nederlandse Opstand in expliciete bewoordingen uitvoerig verantwoord. Op aanraden van prins Willem van Oranje besloot de Gelderse Landdag te Zutphen op 28 juni 1581 Leoninus het kanselierschap in Gelre aan te bieden. Leoninus reageerde positief: hij liet weten de aangeboden waardigheid te zullen aannemen: \u201cverlof te nemen ende dan wederom te keeren naar Arnhem om \u2018t vaderlant te helpen assisteren, met de hulpe van Godt almachtich\u201d (brief van 14 juli 1581). Zijn komst metterwoon naar Arnhem betekende dat het dan nog malcontente gewest Gelre voor de Opstand kon worden behouden en dat hij als Gelders kanselier een stabiel en betrouwbaar tegenwicht vormde ten opzichte van Oranje\u2019s zwager graaf Willem van den Bergh, die als Gelders stadhouder in het geheim bleek te collaboreren met de vijand. Overigens verdienen de rol en betekenis van Elbertus Leoninus als kanselier van Gelderland nog heel wat nader onderzoek. Begin 1585 maakte Leoninus deel uit van de of\ufb01ci\u00eble deputatie die namens de noordelijke Staten-Generaal in Senlis de Franse koning Hendrik III de souvereiniteit over de opstandige Nederlandse gewesten kwam aanbieden. Leoninus voerde bij die gelegenheid het woord. Over de voorwaarden waarop een en ander zijn beslag zou krijgen, werd toen echter geen overeenstemming bereikt. Een jaar later, op 17 januari 1586, verwelkomde hij in Den Haag namens de Staten-Generaal Robert Dudley, de graaf van Leicester. Als opnieuw benoemd lid van de Raad van State (februari 1586) hield hij zich in en rond Den Haag tactvol en behoedzaam staande temidden van het stokebranden en de daaruit ontstane woelingen tijdens de jaren dat Leicester tevergeefs de opstandige provinci\u00ebn in zijn gareel probeerde te houden. Over de persoonlijke religieuze positiebepaling van Leoninus is zowel tijdens zijn leven als in zijn Nachleben heel wat gespeculeerd. Marnix van St. Aldegonde, die eveneens in december 1598, slechts \u00e9\u00e9n dag eerder dan Leoninus, zou komen te overlijden, heeft hem niet ten onrechte als atheologus getypeerd. Maar de aartsroddelaar Dusseldorpius sneerde over Leoninus: \u201csine religione vixit et mortuus est\u201d (zonder godsdienst heeft hij geleefd en is hij gestorven), maar zo\u2019n uitlating doet het wezen en de overtuiging van de man in kwestie ernstig onrecht. Leoninus was zeker geen indifferentist. Hij behoort namelijk tot die uitermate serieus te nemen lieden die tijdens die in confessioneel opzicht zo onrustige zestiende eeuw niet tussen Rome en Gen\u00e8ve, tussen de oude en de nieuwe kerk, wensten te kiezen. Hij heeft zich tijdens de tweede helft van zijn leven bij geen enkel kerkgenootschap meer willen rekenen en hij wenste dat gegeven onder ogen te blijven zien. In zijn autobiogra\ufb01sche aantekeningen (waarvan hieronder een fragment in laat17de-eeuwse vertaling wordt geciteerd) klinkt dan ook in dit opzicht geen enkele twijfel door:\n\n\u201cHoewel de verschillen en strijdende gevoelens van de Religie de geheele Republyk ten eenemael ontrust hebben, en uyt deselven dikwils onversoenlyk haet en twist sijn geresen, soo heb ik altyd de eenvoudigste en vreedsaemste wijse van Religie omhelsd en agtervolgd, gelijk ik ook nog doe: de saeken die Goddelyk sijn en het begrijp van de menschen te boven gaen, ten eenemael laetende aan het verborge oordeel Gods en aen de beschouwinge van syne heijlige Engelen; oordeelende, dat het den mensche beeter voegd, sig over de Godheijd te verwonderen en hem te vraegen, als hem te willen beschrijven en bepaelen. Ik heb ook altijd mijn uijterste best gedaen, dat fijne verschillen (subtile quaestien) en heevige redenkavelingen over de Religie uyt den Staet mogten geweerd en weggedaen worden ...\u201d\n\nIn het licht van deze bekentenis kunnen ook de omstandigheden waaronder zijn begrafenis plaatsvond, alsnog op begrip rekenen. Na zijn overlijden te Arnhem, in de nacht van 6 op 7 december 1598, bleek een begrafenis met kerkdienst op 13 december 1598 voor het gereformeerde consistorie te Arnhem niet acceptabel; de plaatselijke kerkenraad achtte het (met \u2013 overigens niet bekend gebleven \u2013 redenen omkleed) niet raadzaam ten behoeve van Leoninus in de Grote Kerk te Arnhem een uitvaartdienst te laten houden (\u201cdie lickpredich te doen\u201d). Toen er vervolgens door het Hof van Gelre alsnog de nodige druk op het consistorie werd uitgeoefend om toe te geven en alsnog toestemming te verlenen voor een kerkelijke begrafenisdienst, volgde andermaal even consequent een weigering van deze kerkenraad. De predikant Johannes Fontanus, \u2018ziel van de Gelderse Reformatie\u2019, ging vervolgens deze weigering bij het Hof persoonlijk uitleggen en verzocht \u201cdat men siin persoen desfalls niet verdencken wollen\u201d. Opmerkelijk is ook de houding van Barbara de Haze, de weduwe van Elbertus Leoninus: zij verklaarde al in januari 1599, enkele weken na het overlijden van haar man, toen zij toestemming vroeg om zich te Antwerpen te mogen vestigen, \u201cqu\u2019elle est toujours rest\u00e9e catholique\u201d Hoe het ook zij, de uitlating van Jacobus Scheltema uit 1806, als zou Elbertus Leoninus \u201cvoorzeker den eernaam\u201d verdienen \u201cvan den grootsten Staatsman te zijn, die Gelderland heeft opgeleverd\u201d, klinkt thans toch wel wat al te pathetisch. Maar het sindsdien verricht historisch onderzoek heeft inmiddels wel aangetoond dat deze Elbertus Leoninus \u2013 niet alleen omwille van zijn lij\ufb02ijke gedaante, dus niet slechts als \u2018Longolius\u2019- in allerlei andere opzichten rechtop boven zijn tijd uittorende.", "Wouter Kuyck": "Wouter Kuyck werd in 1775 in Jaarsveld geboren waar zijn vader als kameraar (kasbeheerder) werkte. Aangezien zijn vader in 1783 en zijn moeder in 1791 overleed, was Wouter Kuyck op zestienjarige leeftijd wees. Als eerste in zijn familie volgde hij een militaire opleiding. Deze ving hij op 11 juli 1795 te Arnhem aan, toen hij cadet werd bij de 1e Halve Brigade van het 2e Bataljon van Linie (infanterie) van het leger van de dat jaar uitgeroepen Bataafse Republiek. Het zou het begin zijn van een veelbewogen soldatenleven. Nog in 1795 werd hij bevorderd tot 2e luitenant. Het jaar erop trok hij in een leger onder leiding van luitenant-generaal \n\n\n\n\n\nHerman Willem Daendels (1762-1818) naar Duitsland. Maar ook in de (Bataafse) republiek zelf was het allerminst een rustige tijd. Er was een voortdurende dreiging van Engeland en daaraan gelieerde landen. Deze dreiging leidde ertoe dat Kuyck in 1797 bij Texel \u2018ge\u00ebnbarkeerd\u2019 werd. Halverwege dat jaar was namelijk besloten een poging te ondernemen om de Britse blokkade van de Zeeuwse en Hollandse waterwegen te breken. Hiertoe werden verschillende brigades ingescheept. Het zou uitlopen op de, door de Bataafse marine verloren, Slag bij Kamperduin op 11 oktober. Op 10 september van datzelfde jaar trouwde Kuyck \u2018bij volmacht\u2019 te Arnhem met Sophia Hendrika Reyers. Omdat hij met het leger in Holland was, kon hij er zelf niet bij zijn. Tot 1802 werden drie van hun kinderen in Arnhem geboren. Overigens is over Kuycks priv\u00e9leven niet veel bekend. Zijn kleinzoon Lambert Joan Kuyck, die in 1914 over zijn grootvaders leven schreef, wijt dit aan Kuycks echtgenote: \u201cDaar mijn grootmoeder de eigenaardige gewoonte heeft gehad om alles, wat in haar oogen geen waarde meer bezat, te vernietigen, schrijf ik het daaraan toe dat van mijn grootvader in de familie niets bewaard is gebleven dat van zijn veelbewogen leven een nauwkeuriger beeld kon geven dan thans voor mij mogelijk is geweest.\u201d In 1799 was Kuyck opnieuw in het noorden van Holland te vinden. Britten en Russen waren eind augustus bij Callantsoog en Huisduinen geland. Aanvankelijk verliep de opmars van de invasiemacht voorspoedig. Delen van Holland werden veroverd en op 3 oktober werd Alkmaar ingenomen. Drie dagen later, op 6 oktober, werd het Brits-Russische leger echter verslagen bij Castricum (in Kuycks dienststaat omschreven als de \u2018affaire van Castricum\u2019). De invasie mislukte. De 1e Halve Brigade, waarbij Kuyck diende, lag hierna enkele jaren in garnizoen en bevond zich meestentijds te Arnhem. In 1804 trok Kuyck onder maarschalk Marmont naar Duitsland. Ter voorbereiding op die tocht verzamelde de Frans-Bataafse troepenmacht zich in\n\n\n\neen kamp bij Zeist. Hier bouwde men van hoog tot laag (dus ook Kuyck) mee aan wat wij nu noemen de Piramide van Austerlitz, genoemd naar het Tsjechische plaatsje waar Napoleon in de Driekeizersslag de keizer van Oostenrijk en de tsaar van Rusland versloeg. In 1804 werd Kuyck bevorderd tot 1e luitenant en ging hij over naar het Regiment Grenadiers te voet, vanaf 1805 onderdeel van de Garde van de Raadspensionaris van de Bataafse Republiek, Rutger Jan Schimmelpenninck. Toen in 1806 het Koninkrijk Holland onder Lodewijk Napoleon tot stand kwam, werd deze garde de Garde van de Koning. In 1806 leverden de Napoleontische legers in Duitsland slag met toen verbonden Pruisen en Russen. Een leger onder de koning van Holland, waaronder de Koninklijke Garde met Kuyck, werd naar Hannover gezonden. Uiteindelijk zouden de schermutselingen uit deze periode leiden tot de Vrede van Tilsit (25 juni 1807), die nadelig voor Pruisen was. Het moest bijvoorbeeld grote delen van Hannover afstaan aan het nieuwe Koninkrijk Westfalen onder Napoleons broer J\u00e9r\u00f4me. In 1806 woonde het echtpaar Kuyck-Reyers in \u2019s-Gravenhage, later in Utrecht, waar in 1808 en 1810 nog twee zoons geboren werden. In september 1809 werd Kuyck bevorderd tot kapitein. In 1810 werd het Koninkrijk Holland ingelijfd bij Frankrijk. De Garde van de Koning ging nu op in de Garde van de Keizer van Frankrijk en marcheerde in 22 dagen van Amsterdam naar Parijs. De Garde werd te Versailles gelegerd en op 2 september aan de keizer \u2018gepresenteerd\u2019. Met de Keizerlijke Garde als onderdeel van de Grande Arm\u00e9e nam Kuyck onder meer deel aan de veldtocht in Rusland (1812), tot aan Moskou toe (hij liep!). Het moet de meest indrukwekkende episode uit zijn leven geweest zijn. Op de heenweg werden hem in Vilnius (Litouwen) door Napoleon zelf de versierselen behorend bij het Legioen van Eer uitgereikt. Zijn eerdergenoemde kleinzoon schrijft hierover onder meer het volgende:\n\n\u201cHet weder was gedurende den marsch drukkend warm geweest waardoor de troepen veel geleden hadden. Vooral de sterfte aan paarden was verbazend groot. In Wilna (Vilnius) aangekomen inspecteerde de Keizer op den 8e Juli aldaar de garde en deelde verschillende Kruizen van het Legioen van Eer uit.\u201d\n\nOp zijn dienststaat worden van deze veldtocht speci\ufb01ek vermeld de \u2018bataille op Moskowa\u2019, de \u2018affaire van Krasnoi\u2019 en de \u2018passage van de Berezina\u2019. De eerste wordt tegenwoordig gewoonlijk aangeduid als de slag bij Borodino (7 september 1812). Deze had plaats op de heenweg bij het dorp Borodino, ten westen van Moskou aan de Moskwa-rivier. Het leger van Napoleon stond hier tegenover een groot Russisch leger onder leiding van generaal Michail Koetoezov. Het werd een van de bloedigste eendaagse veldslagen uit de geschiedenis. Zelfs de laagste schattingen gaan uit van bijna 70.000 slachtoffers. Deze vreselijke slag heeft Kuyck vermoedelijk van enige afstand beleefd. Napoleon had namelijk besloten om de Keizerlijke Garde pas bij de voor de tweede dag verwachte gevechten in te zetten. Koetoezov koos toen evenwel voor een tactische terugtrekking. Hierdoor kwam overigens wel de weg naar Moskou vrij te liggen. Op 14 september vond de intocht plaats. Het regiment van Kuyck werd er in een klooster binnen de muren van het Kremlin ondergebracht. Na vijf weken werd tot de terugtocht besloten. Goed bevoorraad werd begonnen aan wat een vreselijke tocht zou worden. Vermoeidheid, kou en vijandelijke aanvallen eisten een grote tol. Van 14 tot 18 november vonden bij Krasnoi gevechten plaats tussen het terugtrekkende Franse leger en het Russische. De Fransen verloren. In totaal waren er opnieuw tienduizenden doden en gewonden te betreuren. Het 3e Hollandse garderegiment \u2013 toch al geslonken tot 400 man \u2013 werd op het kerkhof van Uvarovo, dat het bezet had, vernietigd. Kuyck behoorde tot de 36 overlevenden. De laatste gevechten op Russische bodem vonden tussen 26 en 29 november plaats bij de rivier de Berezina. Napoleon had gedacht de bevroren rivier over te kunnen trekken. Dit bleek echter onmogelijk. Het Franse leger leed er \u2013 in de rug aangevallen \u2013 grote verliezen. Inmiddels bouwden pontonniers twee bruggen zodat de restanten van het vluchtende leger konden ontsnappen. Uiteindelijk zou slechts een fractie van de (ooit) Grande Arm\u00e9e terugkeren. Van de 15.000 Nederlandse militairen die aan deze veldtocht deelnamen, overleefden slechts enkele honderden. Kuyck was een van hen. Ondanks alle verliezen was Napoleon nog niet de\ufb01nitief verslagen. In februari 1813 wordt Kuyck aangeduid als \u2018Kapitein der Oude Garde met rang van Chef de bataillon in de Linie\u2019. In datzelfde jaar bevond hij zich in Polen en Duitsland. Dit maakt het aannemelijk dat hij ook nog deelnam aan de Volkerenslag bij Leipzig (16 tot 19 oktober), die Napoleon bijna de genadeslag gaf. Napoleon vocht in Frankrijk nog door, tot hij op 6 april 1814 gedwongen werd afstand te doen van de Franse troon. Van Kuyck wordt dan ook vermeld dat hij in 1814 in\n\n\n\nFrankrijk was; hij bleef zijn eed aan de keizer trouw. Nadat Napoleon verslagen was, trad Kuyck in de zomer van 1814 in dienst van het Nederlandse leger als kapitein (met de rang van majoor) bij het 16e bataljon van Linie en per 12 oktober als luitenant-kolonel bij de \u2018Belgische arm\u00e9e\u2019. Op 18 juni 1815 stond hij tijdens de Slag bij Waterloo tegenover zijn voormalige keizer. Na de door Napoleon verloren slag trok Kuyck met een leger onder leiding van Prins Frederik naar Noord-Frankrijk. Ze bezetten enige plaatsen, waaronder Valenciennes. Hun militaire activiteiten be\u00ebindigden ze pas een maand later, toen uit Parijs bericht ontvangen was dat Lodewijk XVIII de troon opnieuw bestegen had. Begin oktober 1815 vond een herindeling plaats van het Nederlandse leger. Bij die gelegenheid werd Kuyck benoemd tot 2e kolonel bij de 13e Afdeling Infanterie. Deze afdeling werd gelegerd te Nijmegen. Na aankomst van de troepen werden de of\ufb01cieren aan Kuyck voorgesteld \u201cen met welwillendheid en op vriendelijken toon door dezen ontvangen en toegesproken, ofschoon men het hem kon aanzien dat hij van nature ernstig was gestemd.\u201d Door een van zijn toenmalige ondergeschikten wordt hij omschreven als:\n\n\u201cbedaard, kalm, rustig, ernstig en toch beleefd in zijn geheele voorkomen, het bleek weldra, dat hij volkomen op de hoogte was van zijn vak en al de vereischte capaciteiten had om een troep behoorlijk te doen marscheeren [...] en daarenboven was hij niet alleen een goed theorist en practicus in de wapenhandel, maar tevens een uitmuntend administrateur.\u201d\n\nIn het voorjaar van 1819 werd de afdeling van Kuyck overgeplaatst naar Arnhem. Ze werd er gelegerd in de \u2018kazerne op den wal\u2019. Een jaar later werd hij bevorderd tot kolonel. In 1819 jaar werd Kuyck benoemd tot ridder der 4e klasse in de Militaire Willemsorde. Was Wouter Kuyck in zijn familie de eerste die koos voor een militaire carri\u00e8re, zoons en kleinzoons van hem deden het ook. Zo werd hij als het ware de stamvader van een geslacht van militairen. Wouter Kuyck overleed in 1826. Dit overlijden kwam totaal onverwacht. Op zondag 6 augustus van dat jaar namelijk opende de Nederlandsche Stoomboot-Maatschappij een nieuwe bootverbinding tussen Arnhem en Rotterdam. Dit gebeurde met een feestelijke tocht van Arnhem naar Nijmegen en vice versa . Tal van hoogwaardigheidsbekleders waren aan boord van het radarschip dat de dienst zou gaan onderhouden. Aan boord ook kolonel Kuyck, z\u2019n vrouw en een van zijn dochters. Toen men om vier uur bij Arnhem terug was, werd besloten nog een stukje door te varen. En zo kon het gebeuren dat men voorbijvoer aan het landgoed Hulkestein, dat toen bewoond werd door de 47-jarige weduwe van de twee maanden eerder overleden Jhr. Johan Brantsen en haar twee jonge kinderen. Met een heel gezelschap stonden ze te kijken. Ook werden vanuit de tuin saluutschoten afgevuurd. Aan boord van het schip besloot men een sloep te strijken om de weduwe Brantsen en een deel van haar gezelschap (waaronder behalve haar twee kinderen ook twee kinderen van de toenmalige burgemeester Weerts) aan boord te halen. De sloep werd onder meer geroeid door Wouter Kuyck. Op de terugweg, vlak bij de stoomboot, gebeurde een ramp: de sloep sloeg om en bijna alle opvarenden verdronken. Hieronder ook Kuyck, de weduwe Brantsen en haar kinderen en de kinderen van burgemeester Weerts. Mevrouw Brantsen schijnt nog lang zichtbaar geweest te zijn: ze dreef op haar hoepelrok! Kuycks lichaam werd pas drie dagen later gevonden. Hij werd begraven op de toenmalige Coehoornbegraafplaats. De of\ufb01cieren van zijn infanterieafdeling richtten \u2018uit hoogachting\u2019 een zuil boven zijn graf op. Toen deze begraafplaats in 1932 geruimd werd, is deze zuil overgebracht naar de begraafplaats Moscowa. En daar staat hij nog steeds.", "Willem Anne van Spaen": "Naar aanleiding van het overlijden van zijn laatst levende zoon, Alexander Willem Jacobus van Spaen (1775-1811), noteerde W.A. van Spaen bedroefd: \u201c...Il me reste bien que des enfans ch\u00e9ris [namelijk zijn toen nog levende dochters], mais mon nom est fini avec moi\u201d. Met zijn dood in 1817 was, althans in de mannelijke lijn, de jongere linie van het Gelderse geslacht Van Spaen uitgestorven. Willem Anne van Spaen diende zich, naar de omstandigheden van het moment, onder verschillende naam en titulatuur aan: tot 1811 als G(uillaume) A. baron van Spaen, heer van Hardenstein, maar zijn naam staat op het titelblad van zijn toen inmiddels verschenen boeken telkens sober als W.A. van Spaen opgevoerd; vele jaren werd hij ook als Willem Anne van Spaen van Hardenstein aangeduid; vooral in de jaren 1807-1814 noemde hij zich W.A. rijksvrijheer van Spaen. Bij Soeverein Besluit van 28 augustus 1814 werd zijn naam gewijzigd in Van Spaen la Lecq, naar de familie van zijn moeder, terwijl op verzoek van zijn neef J.F.W. van Spaen van Biljoen bij Soeverein Besluit van 5 september 1814 alle leden van het geslacht Van Spaen homologatie kregen van de titel van baron. Na studie en promotie in de rechtsgeleerdheid te Utrecht werd hij al in 1769 burgemeester van Elburg. Andere ambten en functies volgden spoedig: ambtsjonker van Nijkerk (1771), lid van de Veluwse ridderschap (6 mei 1773), enkele malen Gelders afgevaardigde ter Staten-Generaal (tussen 1774 en 1792). In 1786 noopte de patriottenbeweging Willem Anne van Spaen zich terug te trekken op zijn buitenplaats Bellevue, een schitterend gelegen huis (net buiten de stad Kleef ) dat zijn familie sinds 1752 bewoonde. Als gevolg van de restauratie van het stadhouderlijk bewind \n\n\n\n(1787) kon hij echter in Gelderland terugkeren en zijn voormalige functies weer gaan uitoefenen. Tal van nieuwe ambten wachtten hem: schout (1789) en dijkgraaf (1791) van Hattem, raad extra-ordinaris aan het Hof van Gelderland (1792), hoogschout van Maastricht \n\n\n\nen Vroenhoven (1793-1794) en lid van de admiraliteit van Amsterdam (1792-1795). Maar de Bataafse omwenteling in 1795 betekende het einde van deze tweede ambtelijke loopbaan. Baron van Spaen zag zich genoopt al zijn bedieningen neer te leggen. Hij vestigde zich opnieuw in zijn buitenhuis Bellevue. Hier legde hij zich toe op studie, archiefonderzoek en het schrijven van geschiedkundig werk. Daarbij kon hij als vanzelf aansluiten bij de resultaten van vele genealogische onderzoekingen in de vorm van talrijke geschiedkundige aantekeningen die zijn grootvader Alexander Bernhard van Spaen (16691745) sinds 1705 tot aan zijn dood even naarstig als nauwgezet had vervaardigd. Vooral in het belang van deze historisch-genealogische onderzoekingen onderhield W.A. van Spaen een uitvoerige correspondentie met tal van geleerden in binnen- en buitenland, zoals met de Utrechtse griffier en archiefbeheerder Petrus van Musschenbroek (1764-1823), de archivaris Hendrik van Wijn (1740-1831), de Gelderse geschiedvorser Gerard van Hasselt (1751-1825), de Leidse hoogleraar Adriaan Kluit (1735-1807), pastoor Simon Pieter Ernst (1744-1817) uit Afden bij Aken, Albert Carel baron Snouckaert van Schauburg (1763-1841) en R.J. baron van der Capellen, heer van de Marsch (1743-1814). Gelijktijdig ondernam hij vanuit Kleef allerlei archiefreizen in het gebied van de Nederrijn. Ook betrad hij enkele malen met alleen maar studieuze motieven het territorium van de Bataafse Republiek. Tijdens deze Kleefse jaren werd hij een kenner en beschermer van archieven. Op grond van het gewonnen vertrouwen boden bevriende relaties en standgenoten hem de gelegenheid allerlei archivalia van kerkelijke en wereldlijke instellingen te raadplegen, zoals het archief van het convent van Bedburg (bij Kleef), de vorstelijke rijksabdij van Elten, het kapittel van Zyfflich/Kranenburg, de abdij van Paderborn. Van sommige door Frans revolutiegeweld bedreigde instellingen, zoals Neukloster (\u2019s-Gravendaal), het convent van Bedburg en het kapittel van Xanten, ontving hij de archieven, \u201com te bewaren, indien zij hersteld wierden, of anders als eigendom\u201d. In 1799 verbleef hij enkele maanden in Keulen om allerlei aldaar bewaarde charters te raadplegen. Ook wist hij heel wat oude handschriften te traceren en in veiligheid te brengen. Tijdens al die onderzoekingen verzamelde W.A. van Spaen een indrukwekkende hoeveelheid gegevens uit veelsoortig bronnenmateriaal; uit leenregisters, resoluties, oude bescheiden (ondermeer \u2018opzweringsboeken\u2019) van de ridderschap, kronieken, oorkonden, ordonnanti\u00ebn, leen- en stadsrechten, handschriften en wapenboeken, maakte hij nauwgezet aantekeningen, in de vorm van extracten en afschriften. Deze aantekeningen voegde hij vervolgens met gebruikmaking van elders verkregen gegevens samen tot reeksen genealogie\u00ebn en kwartierstaten van vorsten en talrijke leden van Zuid- en Noord-Nederlandse adellijke geslachten. Voor W.A. van Spaen behoorde de adel (\u2018de edele geslachten\u2019) ontegenzeggelijk tot \u2018de byzondere Historie van een land\u2019 (in: De historie der Heeren van Amstel , 167). Van huis uit was hij gewend vertrouwelijk om te gaan met (hoog)adellijke geslachten van zijn tijd. Zo was stadhouder Maurits van Nassau (1567-1625), sinds 1618 rechtmatig prins van Oranje, via zijn bastaardzoon Lodewijk van Beverweerd (1602-1665), een betovergrootvader van Elisabeth gravin van Nassau la Lecq, moeder van Willem Anne van Spaen. Mede op grond van deze afstamming stonden stadhouder Willem IV en zijn gemalin Anna van Hannover als peetouders bij de doop van Willem Anne in 1750. Tot aan het einde van zijn welbesteed leven zou Van Spaen vriendschappelijke contacten met de Oranje-familie onderhouden. Zijn vader Alexander Zweder van Spaen was als jong officier in de Pruisische garde goed bevriend geraakt met de toenmalige kroonprins Frederik in Potsdam (de latere Frederik de Grote) en hij had hem in 1730 geholpen bij het opzetten van een (ontijdig ontdekt) vluchtplan om zich aan de al te strenge opvoeding aan het Pruisische Hof te kunnen onttrekken. Na ontdekking van dit vluchtplan was Alexander Zweder van Spaen in Potsdam gevangen gezet, totdat hij in 1731 in \u2018Hollandse\u2019 dienst was moeten treden. Later, in 1763, tijdens een bezoek aan het hertogdom Kleef kwam Frederik de Grote deze trouwe jeugdvriend in Bellevue met een persoonlijk bezoek vereren. In 1788 overnachtte zijn opvolger koning Frederik Willem van Pruisen in datzelfde Bellevue. Daar kwamen ook diens zuster prinses Wilhelmina van Pruisen en haar echtgenoot stadhouder Willem V de familie Van Spaen bezoeken. De latere Pruisische koningin, prinses Louise van Mecklenburg-Strelitz, logeerde in 1791 eveneens in Bellevue. Aangezien zijn familie in de hertogdommen Kleef en Gelre zich voorheen met de adel had vermaagschapt en er door huwelijk en aankoop vele belangen en bezittingen had verworven, ging de geschiedkundige belangstelling van W.A. van Spaen in eerste instantie uit naar de geschiedenis van talrijke adellijke geslachten van Gelders-Kleefse komaf. Nog in 1801 bekende hij dat zijn \u201cgrootste kundigheid\u201d bestond \u201cin een beredeneerd twijfelen\u201d; hij wenste bij voorkeur\n\n\n\nauthentiek bronnenmateriaal bij al zijn onderzoek te betrekken en \u201cniets voor waarheid aan te nemen, hetgeen latere Schrijvers alleen uit overleveringen ontleend hebben, dat door bondige bewijzen kan tegengesproken worden\u201d (in: Oordeelkundige Inleiding , I, 1801, \u2018Voorrede\u2019, VIII). Adriaan Kluit stelde in 1802 in een particuliere brief aan Van Spaen vast dat deze \u201cal te twijfelachtig\u201d scheen te zijn \u201cover vele onzer Hollandsche geschiedschrijvers van later eeuw\u201d, maar hij moest zich gewonnen geven voor de \u2018grondregel\u2019 van Van Spaen: \u201cdat de echte stukken voor alles gaan\u201d. Zelf besefte Van Spaen dat \u201czig bezig te houden met het naspeuren van Vaderlandsche Oudheden en het opmaken van Geslachtsregisters\u201d menigeen in die bewogen jaren als \u2018ongerijmd\u2019 moest voorkomen en dat hij met die onderzoekingen tegen de verlichte tijdgeest inging, omdat de \u201calgemeene smaak helt naar Metaphysische spitsvindigheden, naar Philosophische Leerstellingen, om door nieuwe denkbeelden het mensdom te verlichten en rijp te maken voor een staat van zaaken onze Voorouderen onbekend\u201d (in: Oordeelkundige Inleiding , I, 1801, \u2018Inleiding\u2019 en I-IX). Het geschiedkundig oogmerk was en bleef dan ook even bescheiden als eerlijk: \u201calleen de duistere en twijfelachtige zaken\u201d in de geschiedenis op te helderen, \u201cde verdichte verhalen te wederleggen, den ouden staat en de verdeeling van het land vast te stellen\u201d; een en ander dan om \u201calles door onwraakbare bewijzen op zoodanige gronden te vestigen, dat een volgend geschiedschrijver gerust daarop zoude kunnen bouwen\u201d (in: \u2018Voorrede\u2019 van zijn Historie van Gelderland , I, 1814, IX). Al had hij dan bij de Bataafse Omwenteling zijn \u2018dierbaar vaderland\u2019 vaarwel moeten zeggen en al waren hem door de gevolgen van deze omwenteling zijn \u201caangebore Rechten en [...] Bedieningen\u201d ontnomen, zijn liefde voor het vaderland, dat hij nog in 1805 als \u2018Nederland\u2019 aanduidt, bleef onveranderd (in: Proeven van Historie en Oudheidkunde , V). Natuurlijk kunnen alle resultaten van deze geschiedkundige toewijding thans niet meer onverkort valabel heten. Maar op grond van nauwgezet onderzoek was W.A. van Spaen bevoegd zich af te zetten tegen \u201cdroomerijen en leugens van [...] Geschiedschrijvers en Genealogisten\u201d en kon hij zodoende heel wat vooringenomenheden blootleggen. Aan \u2018Etymologien\u2019 of \u2018naams-afleidingen\u2019 kende hij weinig gewicht toe. Ten aanzien van de nog altijd niet met overtuigende zekerheid vastgestelde afkomst van de eerste graven van Gelre (en Zutphen) toonde hij al in 1802 aan dat deze graven in elk geval niet afstamden van het Huis Nassau. \u2018Fabelen en gewrogten der inbeelding\u2019 moesten worden bestreden; het \u2018Cleefsche sprookje\u2019 rond de \u2018Roman van den Zwanenridder\u2019 achtte hij \u2018uit Fransche Dichters gehaald\u2019; ook bij de herkomst en status van het \u2018graafschap\u2019 Teisterbant, waarbinnen Willem Bilderdijk al op jeugdige leeftijd met dichterlijke bravoure de eigen afkomst had gefabuleerd, plaatste hij fundamentele historische kritiek. De gekrenkte Bilderdijk, toch al allergisch voor Geldersen die erop uit waren \u201cover het altijd benijde en altijd geplukte Holland de zege te blazen\u201d, zou W.A. van Spaen, met diens \u201condraaglijken haat tegen het huis van Teisterbant\u201d en tegen Holland, rekenen tot de \u2018oordeellooze ingebeelde koppen\u2019 en hem als notoire tegenvoeter zoveel mogelijk dwarsbomen op de weg naar wetenschappelijke erkenning. Na verschijning van de vierdelige Oordeelkundige Inleiding tot de Historie van Gelderland (Utrecht 1801-1805) zag W.A. van Spaen nog kans het eerste deel van een Historie van Gelderland (1814) in het licht te geven. Hij hoopte toen nog \u2013 overigens tevergeefs \u2013 deze Historie die in temporeel opzicht slechts reikt tot 1343 (het sterfjaar van Reinald II, die in 1338 hertog van Gelre was geworden), nog in twee of drie andere delen te kunnen vervolgen tot en met het optreden van de roemruchte hertog Karel van Egmond (\u20201538); want in zijn optiek eindigde \u2018de eigenlijke Historie van ons Vaderland\u2019, in casu : Gelre, namelijk op het moment dat het hertogdom in 1543 als gewest door ingrijpen van keizer Karel V binnen de \u2018overige Nederlanden\u2019 werd ge\u00efncorporeerd. Vanaf 1830 zou de provinciale archivaris Isaac Anne Nijhoff (1795-1863) het werk van de Gelderse geschiedvorsers Pieter Bondam (1727-1800) en Willem Anne van Spaen gaan voorzetten met de zesdelige Gedenkwaardigheden uit de Geschiedenis van Gelderland (1830-1862/75) die inderdaad reiken tot 1543. Ondanks en dankzij al die geschiedkundige arbeid bleef Van Spaen onverminderd ijveren voor het voortbestaan van de oude adel. In zijn perceptie was de adel in 1795 weliswaar onder de druk der omstandigheden afgedankt, maar dezelfde adel had sindsdien nooit van zijn oude rechten afstand gedaan. In 1807, tijdens het bewind van koning Lodewijk Napoleon, toen binnen het pas ingestelde Koninkrijk Holland het monarchale element ook door een nieuw te cre\u00ebren adeldom moest worden geschraagd, stelde Van Spaen een beknopt expos\u00e9 (\u2018Expos\u00e9 succint sur la noblesse\u2019) op waarin hij aantoonde dat er ten tijde van de Republiek der Zeven Verenigde Provinci\u00ebn wel degelijk een echte adel had bestaan, onder meer de geslachten zoals die in verschillende gewesten tot de ridderschappen \n\n\n\nwaren toegelaten. Dit expos\u00e9 werd beleefd onder de aandacht van koning Lodewijk Napoleon gebracht, die met de strekking ervan kon instemmen, al moest hij ook in dit opzicht behoedzaam ten opzichte van zijn grote broer, keizer Napoleon, manoeuvreren. In juli 1808 stelde de koning een speciale commissie van vijf personen (onder wie W.A. van Spaen) in, die tot taak kreeg met inachtneming van het verleden en met oog voor kwesties als erfelijkheid, welstand en vermogen advies uit te brengen inzake (erfelijke) titels, onderscheidingen en orden in het Koninkrijk Holland. Tijdens persoonlijke gesprekken in paleis het Loo wist Van Spaen de koning van zijn zienswijzen grotendeels te overtuigen. Ook binnen de commissie wist hij enkele persoonlijke inzichten geaccepteerd te krijgen: \u00e9\u00e9rst zou de oude adel (van v\u00f3\u00f3r 1795) de facto moeten worden erkend, alvorens deze met nieuw te cre\u00ebren adel (onder meer uit patricische families) zou kunnen worden samengesmolten tot een erfelijke adel, die als zodanig \u2018constitutioneel\u2019 zou zijn (deel zou hebben aan het landsbestuur) en die dan ook weer bepaalde voorrechten zou moeten genieten. Ook zou er een afzonderlijk college moeten worden opgericht dat diende voor invoering en instandhouding van de adel. Een en ander betekende dat de oude adel niet werd ontbonden en in 1809 mondde al het overleg uit in een wet waarbij was voorzien dat de samengesmolten (oude en nieuw te cre\u00ebren) adel een constitutionele taak zou worden toegekend. Nog in hetzelfde jaar volgde de ondertekening door Lodewijk Napoleon van de statuten voor de constitutionele adel van het Koninkrijk Holland. Maar al in het voorjaar van 1810 werden wet en statuten op last van keizer Napoleon ingetrokken en buiten werking gesteld. Als gevolg van de inlijving van het Koninkrijk Holland bij Frankrijk (juli 1810) mochten ook inzake adeldom alleen nog maar Franse wetten en besluiten gelden. Als soeverein vorst en vervolgens als koning ging Willem I na november 1813 voort op de door Lodewijk Napoleon ingeslagen weg. Een erfelijke en constitutionele adel in de vorm van provinciale ridderschappen (in Gelderland, Holland, Utrecht, Overijssel, Groningen, Brabant en Drenthe) en van edelen (in Zeeland en Friesland) werd een bestuurlijke component binnen het koninkrijk, maar er vond g\u00e9\u00e9n restauratie van de voormalige riddermatige adel plaats. Om vanwege politieke redenen een vernieuwing, uitbreiding en verjonging van de Nederlandse adel te bevorderen, richtte de soevereine vorst al in juni 1814 de Hoge Raad van Adel op, die zou zetelen te \u2019s-Gravenhage. Op 24 juni van dat jaar werd W.A. van Spaen la Lecq tot president benoemd en precies een maand later als zodanig be\u00ebdigd. In de beginjaren van deze Hoge Raad van Adel heeft hij heel veel werk verzet, als gevolg waarvan zijn geschiedkundige werkzaamheid wel op de achtergrond moest geraken. Zijn studie en toewijding voor de instandhouding van een constitutioneel adeldom doen hem kennen als een boeiend, stijl- en karaktervol man, een voorbeeldig representant van een stand die mede door zijn toedoen binnen het 19de-eeuwse staatsbestel, zij het in bijtijds aangepaste vorm, na het verloren gegane ancien r\u00e9gime het dictaat van het maatschappelijk gelijkheidsbeginsel wist te overleven, om als stand althans voorlopig binnen een geleidelijk veranderende samenleving te kunnen functioneren. W.A. van Spaen billijkte al v\u00f3\u00f3r 1813 een gematigde uitbreiding van de adel met nieuwkomers en werkte vanaf 1814 loyaal aan een constellatie, waarbij de \u2018oude\u2019 riddermatigen bij de vorming van nieuwe provinciale ridderschappen in de gelegenheid werden gesteld aan te tonen dat zij onder vigeur van andere staatkundige beginselen nog altijd over achtenswaardige, zelfs valabele papieren beschikten.", "Helena Theodora Kuipers-Rietberg": "Heleen Rietberg ging na het behalen van het HBS-diploma werken op het kantoor van haar vaders graanhandel in Winterswijk. Daarnaast werkte ze geregeld bij familieleden als hulp in de huishouding. Op 21 april 1921 trouwde Heleen met Pieter Heyo Kuipers, die na een verblijf van enkele jaren in Nederlands-Indi\u00eb medefirmant van haar vader was geworden. Na haar huwelijk stopte ze met werken en nam ze de zorg over het gezin op zich. Ze kreeg vijf kinderen: Clara (1922), Eddie (1924), de tweeling Piet en Helmer (1926) en Heleen (1932). Naast haar huishoudelijke taken ontplooide Heleen Kuipers nogal wat activiteiten op maatschappelijk en kerkelijk terrein en was ze lid van verschillende organisaties. Zo was ze in 1932 medeoprichtster van de gereformeerde Vrouwenvereniging te Winterswijk en werd ze later hoofdbestuurslid van de Bond van Gereformeerde Vrouwenverenigingen in Nederland, een functie die van groot belang is gebleken voor haar latere verzetswerk, vooral door de contacten die via deze bond tot stand kwamen met vrouwen die ook in het verzet actief waren. Heleen Kuipers was een dominerende figuur. Ze was een vrouw met een duidelijk eigen mening die ze niet onder stoelen of banken stak, ze was belezen en kon makkelijk over een veelheid van onderwerpen meepraten. Ze was een sterke persoonlijkheid met een groot doorzettingsvermogen. Maar ook een zekere eerzucht was haar niet vreemd, maar het was een eerzucht die \u201condergeschikt [was] gemaakt aan het doel\u201d, zoals ds. Zwaal later verklaarde. Deze karaktereigenschappen hebben gemaakt dat Heleen Kuipers in de oorlogsjaren zo\u2019n belangrijke rol kon spelen in de strijd tegen de Duitse bezetter. Piet en Heleen Kuipers hadden een diepgeworteld geloof (ze waren lid van de Gereformeerde Kerk te Winterswijk), en uit dit geloof trokken ze ook consequenties voor hun leven en handelen. Toen de Duitse troepen op 10 mei 1940 Winterswijk binnenvielen, reageerde Heleen Kuipers fel, veel feller dan haar man. Ze haatte de bezetter vanaf het begin en bad vurig om Gods hulp, opdat de vreemde invaller verdreven zou worden. Het was een haat die niet alleen gericht was tegen personen, tegen soldaten of tegen tanks. Heleen Kuipers ging veel verder. Met name de idee\u00ebn van het nationaal-socialisme keurde ze af met een felheid, haar karakter eigen. Ze waren een gevaar voor christelijk Nederland en Heleen Kuipers was zich sterk bewust van de schadelijke invloed die van deze verderfelijke idee\u00ebn op vooral jonge mensen uit kon gaan. Vanuit deze achtergrond moet ook het ontstaan van het verzet van Piet en Heleen Kuipers begrepen worden. Vanaf het begin van de oorlog maakte Heleen Kuipers tijdens allerlei bijeenkomsten en vergaderingen, bijvoorbeeld van de gereformeerde mannen- en vrouwenverenigingen, propaganda tegen het nazisme en riep zij jonge mannen op zich niet voor de Arbeidsdienst te melden. Heleen Kuipers verfoeide in de Arbeidsdienst vooral het corrumperende karakter. Op dit propaganda maken lag in de beginjaren veel meer de nadruk dan op het praktische werk. Piet Kuipers zei over die periode het volgende:\n\n\n\u201cMijn vrouw is niet begonnen om een groot opgezette LO-aktie te beginnen. Ik meen, dat het begin was, dat de jongens in de arbeidsdienst moesten. Mijn vrouw en ik stonden met veel jongelui en organisaties in contact. Mijn vrouw heeft zich daarvoor erg druk gemaakt. Het gevolg was dan ook, dat van de jongens van christelijken huize er maar \u00e9\u00e9n gegaan is; de anderen zijn door ons weggewerkt.\u201d\n\nMaar al gauw werd ook het praktische verzetswerk belangrijk. De jongens die om hulp kwamen, moesten aan onderduikadressen geholpen worden. Samen met een aantal anderen in Winterswijk zorgde met name Piet Kuipers ervoor dat veel onderduikers in de Achterhoek een plek konden vinden. De eerste jaren van de oorlog had de hulp aan onderduikers een wat ad hoc en lokaal karakter. Weliswaar waren er contacten met andere delen van Nederland, \n\n\n\nmaar van een duidelijke organisatie was nog geen sprake. In 1942 kwam daar verandering in. Op een zondag in oktober kwam ds. Frits Slomp (\u2018Frits de Zwerver\u2019) naar Winterswijk. Hij was al een tijd op de vlucht voor de Duitsers, die hem om zijn talrijke antiDuitse toespraken wilden arresteren. Hij werd in contact gebracht met het echtpaar Kuipers, dat probeerde hem te stimuleren met zijn werk door te gaan. Tijdens het gesprek toen plaatsvond, werd Slomp gewonnen voor het idee van een landelijk georganiseerde hulp aan onderduikers, een idee dat al eerder tussen Piet en Heleen Kuipers en onder anderen J. van Manen uit Driebergen besproken was. Over het algemeen wordt dit gesprek gezien als het moment waarop de Landelijke Organisatie voor hulp aan onderduikers (de LO) is ontstaan. Slomp gaf later het gesprek als volgt weer:\n\n\u201cToen dacht ik [Heleen Kuipers, E.K.] bij mezelf: \u2018ik heb mijn man gevonden. [...] Ik heb hier en daar al jongens laten onderduiken, ik heb joden opgeborgen, maar je weet toch uiteindelijk er geen weg meer mee. Wij moeten een organisatie stichten opdat wij die onderduikers een plaats kunnen geven. En nu dacht ik dat jij dat moest doen, dat je \u2019t land door moet om de mensen warm daarvoor te maken.\u2019 Ik zeg: \u2018Maar dat durf ik niet. Waar ik kom [...], daar ga ik heen op de fiets, maar ik durf niet in de trein te reizen.\u2019 En toen sprak ze dit woord dat ik nooit zal vergeten. Ze keek me aan en zei: \u2018Kerel, zou \u2019t nou zo erg zijn als jij om het leven kwam en als er duizenden jongens gered worden?\u2019 Ik heb daar niks meer op kunnen zeggen.\u201d\n\nIn het najaar van 1942 begon Slomp aan zijn reis door het land om zoveel mogelijk mensen tot actief verzet op te roepen. In december 1942 werden de belangrijkste verbindingsmannen door Slomp in Zwolle bijeengeroepen, onder wie Piet en Heleen Kuipers. De LO was een feit. Heleen Kuipers woonde als afgevaardigde van Winterswijk de meeste vergaderingen bij, omdat zij door haar bestuursfuncties makkelijker en zonder argwaan te wekken op reis kon. In de volgende oorlogsjaren bleven Piet en Heleen Kuipers actief betrokken bij het werk van de LO. Op 24 mei 1944 werd Piet Kuipers echter gewaarschuwd dat het voor hen te gevaarlijk werd in Winterswijk. Via via waren de Duitsers hen op het spoor gekomen en op die bewuste dag zouden ze gearresteerd worden. Ze besloten hals over kop onder te duiken. Met de trein gingen ze naar Arnhem, met de gedachte na een paar dagen weer terug te keren als alles weer veilig zou zijn. Maar in Arnhem bleek dat het voorlopig uitgesloten was terug te keren, waarop ze onderdoken bij de familie Van Schuppen in Bennekom. Daar kregen ze te horen dat ze zich absoluut niet meer met verzetswerk mochten bezighouden, omdat dat voor Van Schuppen,\n\n\n\ndie als fabrikant contacten met de Duitsers had, te gevaarlijk was. Maar vooral Heleen Kuipers kon niet stil zitten. Ze kon het niet verkroppen dat het werk dat ze begonnen was, onafgemaakt bleef, en het echtpaar besloot met behulp van valse persoonsbewijzen een nieuwe poging te wagen. Maar degene die de persoonsbewijzen zou leveren, werd door de Duitsers gearresteerd. Op 18 augustus 1944 werden Piet en Heleen Kuipers opgepakt. De Duitsers waren bijzonder blij dat ze \u2018Tante Riek\u2019 (zoals haar bijnaam in het verzet luidde) te pakken hadden, omdat ze ervan overtuigd waren dat deze vrouw het middelpunt was van de hele illegale beweging. Piet en Heleen Kuipers werden in de koepelgevangenis te Arnhem vastgezet. Na een aantal dagen werd Piet Kuipers vrijgelaten, waarschijnlijk \n\n\n\nom via hem andere leden van de illegaliteit op het spoor te komen, wat niet lukte omdat hij kans zag zijn onderduikadres in Ratum bij Winterswijk te bereiken. Heleen Kuipers werd op transport gezet naar Vught en op 7 september 1944 naar het vrouwenkamp Ravensbr\u00fcck in Duitsland gebracht. Uit de trein wist ze een op een wc-papiertje geschreven laatste groet aan haar familie te gooien: \u201cLieve Piet en kinderen. Zitten in de wagons te wachten op transport. Waarheen? We weten het niet. Wees Gode bevolen. Bidt voor elkaar. Je je liefhebbende moeder.\u201d Op 9 september 1944 kwam Heleen Kuipers in Ravensbr\u00fcck aan. Ze moest direct opgenomen worden in de ziekenafdeling, omdat ze een open wond aan haar voet opgelopen had. Na een week werd ze in een van de woonblokken geplaatst. Ook hier was ze een vrouw die de anderen tot steun was en bleef getuigen van haar vertrouwen in God. Op 27 of 28 december 1944 overleed \u2018Tante Riek\u2019 aan de gevolgen van tyfus. Na de oorlog werd zij gezien als de oprichtster van de LO en als het symbool van de vrouw in het verzet.", "Reijner Joosten": "Reijner groeide op in Brakel (Bommelerwaard), waar hij ook als volwassene lange tijd heeft gewoond en gewerkt. Over zijn jeugd en opvoeding is vrijwel niets bekend. Terwijl hij reeds gehuwd was, werd hij in 1516 te Utrecht tot priester gewijd. Reijner gaf een merkwaardige verklaring, toen hem gevraagd werd waarom hij als gehuwd man bovendien voor het priesterschap had gekozen. Hij zou het hebben gedaan onder de zware en aanhoudende druk die door zijn moeder op hem was uitgeoefend. Reijner moet op een gegeven moment last van zijn geweten hebben gekregen of voelde zich door zijn omgeving teveel onder druk gezet. In ieder geval heeft hij besloten om wat aan zijn illegale status te doen. In 1525 reisde hij namelijk met zijn vrouw Catherina naar Rome om daar van de paus dispensatie te krijgen voor zijn status als gehuwd priester, maar hij liet zijn vrouw onderweg in Itali\u00eb achter, omdat zij ziek was geworden. In het voorjaar van 1526 in Rome aangekomen, vertelde hij de pauselijke autoriteiten aanvankelijk dat zijn vrouw onderweg was overleden, maar zij verscheen korte tijd later persoonlijk in de eeuwige stad. De paus verleende hem een dispensatie die inhield dat hij de huwelijkse staat mocht voortzetten, dat hij zolang zijn vrouw leefde niet de mis mocht celebreren en geen sacramenten mocht toedienen, maar dat hij na haar overlijden zijn priesterschap weer volledig zou mogen uitoefenen. Teruggekeerd uit Rome nam hij in weerwil van het pauselijke verbod het pastoorschap van Brakel weer op zich en het zou nog negentien jaar duren vooraleer van de zijde van de bisschop van Utrecht stappen werden ondernomen om deze illegale pastoor uit zijn ambt te zetten. De officiaal van de bisschop van Utrecht zocht namelijk daartoe in 1544 contact met de wereldlijke overheid, in dit geval het Hof van Gelre en Zutphen te Arnhem, met het doel hem strafrechtelijk te laten vervolgen. In het dossier dat het Hof over deze zaak heeft aangelegd, bevindt zich een lijst met elf beschuldigingen die tegen Joosten zijn ingebracht. Allereerst werd hem voor de voeten geworpen dat hij in strijd met de kerkelijke wetten als priester een huwelijk met Catherina had gesloten en bij haar kinderen had verwekt. Vervolgens dat hij seksuele omgang had gehad met een gehuwde vrouw, hetgeen een publiek geheim was. Daarnaast had hij bij een andere vrouw een kind verwekt. In de parochie Brakel oefende hij de zielzorg uit en bezat hij tegelijkertijd een vicarie, maar hij had niet de voor deze combinatie vereiste kerkelijke dispensatie aangevraagd. Daarenboven had hij in strijd met de wil van de stichter van de vicarie geen kapelaan aangesteld en zelf de inkomsten daaruit opgestreken. Hij bedroog zijn parochianen financieel en schond het biechtgeheim. Een ander punt was dat hij slechts plaatsvervangend pastoor was, maar het naar buiten in woord en gedrag deed voorkomen dat hij het pastoorsambt op eigen titel uitoefende. Zijn parochianen werden door hem fysiek of verbaal bedreigd of zelfs\n\n\n\n\n\nmishandeld. Tot slot werd hij ervan beschuldigd dat hij dagenlang in de kroeg zat en zich zo erg bedronk dat hij nauwelijks nog een woord kon uitbrengen. Ten behoeve van het strafproces werden 23 personen, hoofdzakelijk inwoners van Brakel, ondervraagd over de bovengenoemde beschuldigingen die tegen hun zielzorger waren ingebracht. Onder hen was ook de in Overlangbroek woonachtige Aleid Jan Zegersdochter, bij wie zowel Reijners broer Gijsbert als Reijner zelf een buitenechtelijk kind had verwerkt. Zij woonde omstreeks 1539 in Brakel in bij een zus van Reijner en haar man, toen zij van Reijner zwanger werd. Het kind, een meisje, had zij in Utrecht ter wereld gebracht. Bij het doopsel ontving het de naam Janneke als vernoeming naar de vader van Aleid. Een maand na de geboorte had Aleids zus het kind in Utrecht opgehaald en meegenomen naar haar woonplaats Leerdam. Deze zus veranderde de naam van het kind in Joostje als vernoeming naar de vader van Reijner Joosten, zo blijkt uit de door Aleid afgelegde verklaring. Het kind dat eerder door Reijners broer bij Aleid was verwerkt, woonde in 1544 bij Reijners moeder. Naast deze buitenechtelijke affaire was het vooral de status van zijn huisgenote Catherina, waarover de ondervraagde parochianen van Brakel verklaringen aflegden. Reijner en Catherina woonden in 1544 al meer dan twintig jaar onder een dak en hadden samen tien of elf kinderen gekregen, van wie op dat moment twee jongens en twee meisjes nog in leven waren. Blijkens de verklaringen van verschillende parochianen hadden zowel Reijner als Catherina steeds beweerd dat zij gehuwd waren, maar er waren geen documenten of zegslieden die hun beider bewering konden bevestigen. Het was nog herhaaldelijk voorgekomen dat Catherina de pastoorsmaagd (huishoudster) werd genoemd of zelfs voor \u2018papenhoer\u2019 werd uitgescholden. In alle gevallen had zij daartegen krachtig geprotesteerd. \u201cIck en zij sijn hoer nijet, mer zijn getroude wijff. Die kerck mach zijn hoer zijn\u201d, had zij uitgeroepen, toen haar status van wettelijk echtgenote weer eens in twijfel werd getrokken. In 1545 berichtte de Utrechtse of\ufb01ciaal aan het Hof van Gelre dat hij van de procureur-\ufb01scaal van de bisschop opdracht had gekregen om Reijner in afwachting van een proces te doen arresteren en in Utrecht gevangen te zetten. Hij verzocht daarom aan het Hof om Joosten door de ambtman van de Bommelerwaard te laten arresteren en in verzekerde bewaring te stellen. Het Hof gaf inderdaad aan ambtman Hendrik die Ruyter bevel om de pastoor te arresteren, maar deze had kennelijk lucht gekregen van het arrestatiebevel en had tijdig de wijk genomen. Later had hij van dezelfde ambtman een\n\n\n\nvrijgeleide weten te verkrijgen, zodat hij zich ongehinderd door de arm der wet weer in de Bommelerwaard kon ophouden. Toen de of\ufb01ciaal zich hierover bij het Hof beklaagde, kreeg de ambtman opnieuw bevel om de pastoor te arresteren. Toen ook dit geen effect had, verzandde de kwestie gaandeweg in een competentiestrijd tussen het kerkelijk gerecht van de bisschop en het wereldlijk gerecht, in dit geval belichaamd door het Hof van Gelre. Daarbij ging het niet meer uitsluitend over de arrestatie van Joosten, maar ook over de vraag aan wie zijn te con\ufb01squeren bezittingen toekwamen: aan de bisschop of aan Karel V als hertog van Gelre. Enige tijd later is Joosten door de kerkelijke rechtbank \u201com zekere excessen\u201d veroordeeld, waarmee niets anders kan zijn bedoeld dan de hierboven beschreven delicten waarvoor hij in 1544 was aangeklaagd. Deze veroordeling heeft Reijner klaarblijkelijk toch zoveel angst ingeboezemd dat hij naar elders is gevlucht. Vanuit zijn schuilplaats beraamde hij plannen om Reiner van Azewijn, de heer van Brakel, uit de weg te ruimen. Deze had in 1544 ten tijde van het strafproces belastende verklaringen over Joosten afgelegd en mogelijk had hij Joosten ook nog op andere manieren dwarsgezeten, zodat de pastoor op wraak zon. Een van de huurmoordenaars werd echter door de ambtman van de Bommelerwaard gegrepen en legde een bekentenis af. Hoe het Reijner na zijn kerkelijk proces en veroordeling is vergaan, is nauwelijks bekend. In 1552 legde hij een verklaring af voor de Arnhemse schepenbank ten behoeve van een proces dat de heer van Brakel en de heer van Zuilichem voor het Hof van Gelre tegen elkaar hadden aangespannen. Hij noemt zich dan priester en van zijn vrouw vernemen we in dit verband niets. Tussen 1552 en 1568 is Reijner Joosten overleden. Reijner was in zijn tijd bepaald niet de enige pastoor in het bisdom Utrecht die een gezin had gesticht. Die omstandigheid was ook zeker niet de belangrijkste reden voor kerkelijke en wereldlijke overheid om hem strafrechtelijk te vervolgen. De redenen daarvoor moeten eerder worden gezocht in de grove verwaarlozing van de zielzorgtaken, in Reijners onaangepast gedrag ten opzichte van zijn parochianen en in het feit dat hij ondanks zijn priesterwijding in het huwelijk was getreden. Die feiten werden hem door gelovigen en overheden veel zwaarder aangerekend dan het samenwonen met een vrouw en kinderen, want op dit laatste punt week Reijners levenswijze niet af van die van veel van zijn toenmalige collega\u2019s.", "Anthony Brummelkamp": "Op zondag 19 oktober 1834 deed Anthony Brummelkamp zijn intrede als predikant van de Nederlands hervormde gemeente aan de Markt in Hattem. Voor zijn preek zette hij de toon met een tekst uit het bijbelboek Ezechi\u00ebl 2 vers 7a: \u201cMaar gij zult mijne woorden tot hen spreken, hetzij zij het horen zullen, hetzij dat zij het laten zullen.\u201d Het was gedaan met de rust van de veelal vrijzinnige Hattemse notabelen. De jonge dominee beschouwde hen als aanhangers van de valse leer, waartegen hij moest optreden, eventueel onder uitoefening van de kerkelijke tucht. Op zondag zat de kerk stampvol, maar de kerkvoogden waren er niet van gediend. Het gangpad raakte verstopt en sommige kerkgangers konden hun gehuurde zitplaatsen amper bereiken. Het was op kerkelijk gebied een roerige tijd. De predikanten H. de Cock en Brummelkamps jeugdvriend H.P. Scholte waren buiten de Nederlands hervormde kerk gezet. Zij verwierpen het Algemeen Reglement waarbij koning Willem I het bestuur van de Nederlands hervormde kerk had geregeld. Daarbij was de oude Dordtse kerkorde afgeschaft en verloren de plaatselijke gemeenten hun zelfstandigheid. De gemeenten kwamen onder synodaal oppertoezicht. De synode had echter geen bevoegdheid tot leertucht, waardoor de opkomende vrijzinnigheid onbelemmerd ingang vond. In Brummelkamps ouderlijk huis was het godsdienstige klimaat gereformeerd orthodox. Zijn vader was aanvankelijk tabakshandelaar in Amsterdam. Anthony bracht vanaf 1819 zijn jeugd door in Elburg, de woonplaats van grootmoeder Hesselink. Om predikant te worden had Brummelkamp eerst in Amsterdam kandidaatsexamen in de letteren moeten doen. Daarna was de weg vrij om theologie te studeren in Leiden. Leerstellig hing Leiden tussen het heterodoxe Groningen en het orthodoxe Utrecht in. Brummelkamp voelde zich er niet thuis. Hij richtte zich uitsluitend op het vaktechnische gedeelte van zijn studie. In zijn vrije tijd ging hij om met de vriendenclub, waarvan Scholte het middelpunt vormde. Brummelkamp trouwde met de bemiddelde weduwe Mie Tielemande Moen. Deze verbintenis bracht hem behalve huwelijksgeluk \ufb01nanci\u00eble onafhankelijkheid. Brummelkamp stond nog geen maand in Hattem, toen hij voor het eerst een aanvaring kreeg met de kerkenraad. In Hattem werd de doop praktisch nooit geweigerd aan kinderen van wie de ouders geen openbare geloofsbelijdenis hadden gedaan. Brummelkamp eiste dat er een belijdend lidmaat bij de doop aanwezig \n\n\n\nwas om de doopvragen te beantwoorden. Een ander geschilpunt betrof de Evangelische gezangbundel van 1806. Brummelkamp liet hem ongebruikt, omdat deze volgens hem een de\u00efstische geest ademde. De spanning steeg, temeer nadat drie Hattemers zich bij de afgescheiden gemeente in Kampen voegden en Brummelkamp in een adres aan de kerkenraad meldde dat hij het inhoudelijk met deze mensen eens was. In een adres aan het synodaal bestuur beriep hij zich op de drie formulieren van eenheid, vastgesteld op de Dordtse synode in 1619, als de ultieme verwoording van de kernpunten van de gereformeerde religie. De kerkenraad stelde zich aanvankelijk lankmoedig op, totdat het tijdens een kerkdienst uitdraaide op een gevaarlijk handgemeen. Het breekpunt werd Brummelkamps verhouding tot de provinciale synode. De synode eiste onderwerping aan haar gezag en Brummelkamp weigerde dit. Het afzettingsvonnis bereikte Brummelkamp op 9 oktober 1835 en nog op dezelfde dag liet de kerkenraad hem vallen. Brummelkamp werd na De Cock en Scholte de derde vader van de Afscheiding. Met Hattem als uitvalsbasis heeft Brummelkamp zich tussen 1835 en 1839 gewijd aan het opzetten van afgescheiden gemeenten in de regio. In Hattem zelf splitste ongeveer 10% van de hervormden zich af. Brummelkamp ging voortvarend te werk. In het molenhuis van Steven Jans Mulder werden gelijktijdig kerkenraden aangesteld voor de gemeenten Hattem en Heerde-Wapenveld. De eerste afgescheiden gemeenten van Gelderland waren hiermee ge\u00efnstitueerd. Voor een kerkverband bleek een hi\u00ebrarchische structuur onmisbaar. Brummelkamp verdeelde de gemeenten in twee, later drie classes met een provinciale synode als overkoepelend orgaan. Als sluitstuk kwam er in 1836 een algemene synode. Het centralisme van de hervormde kerk bleef achterwege en de afgescheiden kerkenraden waren in tegenstelling tot de hervormde kerkenraden niet-regentesk in hun optreden. Onder het voorwendsel dat het grondwettige recht op godsdienstvrijheid enkel de bestaande godsdiensten gold, was de vrijheid van openbare godsdienstoefening de afgescheidenen ontzegd. De overheid ging tot vervolgingen over op grond van een bepaling uit de Code P\u00e9nal die samenkomsten met meer dan 20 personen verbood. Om die reden preekte Brummelkamp dikwijls drie keer per dag. Hij werd verjaagd, beschimpt en beboet. Een veelvoorkomend drukmiddel was gedwongen inkwartiering van soldaten, zonder prompte uitbetaling van de onkosten. Als voorganger kreeg Brummelkamp de meeste soldaten over de\n\n\n\nvloer. Koninklijke erkenning was vanaf 1836 mogelijk, mits als plaatselijke gemeente op voorwaarde dat afgezien werd van de naam \u2018gereformeerd\u2019 en van elke claim op de rechten en bezittingen van de oude gereformeerde kerk. In 1839 kreeg Scholte vrijheid voor zijn Utrechtse gemeente onder de naam Christelijke Afgescheidene Gemeente. Brummelkamp stond ambivalent tegenover wereldlijke erkenning al maakte die het mogelijk een kerkgebouw aan te schaffen. Ontleende de kerk haar bestaansrecht niet aan Christus? Met het aantreden van koning Willem II in 1840 kreeg deze discussie een academisch karakter, omdat de nieuwe koning de afgescheidenen niet langer wilde dwarszitten. De zo vurig verdedigde Dordtse kerkorde bleek al snel omstreden. Brummelkamp zelf werkte in 1837 mee aan de Utrechtse kerkorde, enigszins afwijkend van Dordt. Deze Utrechtse kerkorde dreef een wig in Brummelkamps gemeenten. Emotionele binding aan de vertrouwde kerkorde en gehechtheid aan de bevindelijke oefenaars van wie de positie ondergraven werd in de Utrechtse kerkorde, maakten dat velen de afgescheidenen de rug toe keerden. Brummelkamps argument dat de vaderen zelf de mogelijkheid tot herziening opengelaten hadden, kon ze niet vermurwen. Ze\n\n\n\ngingen in 1838 verder als gereformeerde gemeenten onder het kruis. In 1840 deed de algemene synode zonder succes een stap in hun richting door Dordt weer aan te nemen. Pas in 1869 was de tijd rijp voor hereniging van afgescheidenen en kruisgezinden in de Christelijke Gereformeerde Kerk. Brummelkamp had in 1839 het gevoel dat het werk hem bij de handen afbrak. Daarom verruilde hij Hattem voor Schiedam, waar hij vrij gevestigd predikant werd. Hij begon een predikantenopleiding, aanvankelijk niet veel meer dan een praktijkstage met een scheut theologie. In 1842 nam hij weer het voortouw in Gelderland door naar Arnhem te gaan. Daar werd het niveau van Brummelkamps predikantenopleiding opgekrikt door de fusie met die van zijn zwager A.C. van Raalte. In 1846 leek de economische situatie uitzichtloos. Veel behoeftige gemeenteleden konden onmogelijk in eigen levensonderhoud voorzien. Daarom besloot Brummelkamp de emigratie naar Noord-Amerika te stimuleren. Hij bracht \ufb01nanci\u00eble middelen bijeen, schreef samen met Van Raalte een verantwoording en hield wekelijks spreekuur om eventuele gegadigden met raad en daad terzijde te staan. Brummelkamps belangstelling voor de landverhuizers was blijvend, temeer daar een deel van zijn naasten, onder wie Van Raalte en een jaar later ook Scholte, de overtocht waagden. Met een deel van zijn Gelderse gemeenten heeft Brummelkamp van 1846-1854 los van de afgescheiden hoofdstroom geopereerd. Gedachten over de doop, de zuivere leer en de kerkorde waren onvoldoende uitgekristalliseerd en zorgden binnen de afgescheiden gelederen voortdurend voor conflictstof. Toen de synode het dragen van het doordeweekse ambtsgewaad verplicht stelde, kwam het tot een breuk met de synodegetrouwen. Brummelkamp ging in 1850-1851 nog verder op de solotour. Hij raakte enthousiast voor de oprichting van een predikantenseminarie in Amsterdam. Het moest een brede opleiding worden voor de hele gereformeerde gezindte, zowel afgescheidenen als orthodoxe hervormden. Brummelkamp kreeg uit eigen kring het verwijt dat hij de Afscheiding verloochende. Hij voelde zich in het nauw gedreven en sloeg verbaal wild om zich heen. Alsnog probeerde hij het seminarieplan om te buigen in exclusief afgescheiden richting. Door zijn zigzagkoers was zijn imago geschaad en liep dit plan spaak. Toen de storm was geluwd, werd ook het conflict tussen de \u2018Geldersen\u2019 en de \u2018synodalen\u2019 op de synode van 1854 bijgelegd. De verzoening kreeg in 1854 gestalte in de stichting van een theologische school in Kampen. Brummelkamp verliet Arnhem om in Kampen college te geven. Naast exegese van het Oude en Nieuwe Testament doceerde hij een breed scala aan vakken. Opnieuw ontwikkelde zich een richtingenstrijd. Brummelkamp was zogenaamd te ruim in het aanbod van Gods genade en ontkrachtte daarmee de predestinatieleer. Om het voortbestaan van de school niet in gevaar te brengen, ondertekende hij een verklaring die hem zuiverde van remonstrantse smetten. In Kampen kwam tevens het weekblad De Bazuin van de grond, waaraan Brummelkamp vanaf 1875 meewerkte als hoofdredacteur. De opinie van de afgescheidenen inzake de verhouding tussen kerk en staat, de schoolstrijd en het sociale vraagstuk werd mede door hem gevormd. Brummelkamp heeft de doleantie van 1886 nog meegemaakt en zag geen principieel verschil met 1834. In De Bazuin noemde hij de bul waarmee de hervormde synode de dolerenden in de ban deed een \u2018erediploma\u2019. Met de droom van de hereniging van de hele gereformeerde gezindte voor ogen is hij in 1888 gestorven. Hij geldt algemeen als de \u2018vader\u2019 van de Afscheiding in Gelderland.", "Gerard Bilders": "De periode 1850-1870 wordt wel de incubatietijd van de moderne Nederlandse landschapschilderkunst genoemd. Het Gelderse dorp Oosterbeek speelde een belangrijke rol in deze ontwikkeling. Centrale figuur in deze Oosterbeekse School was Gerards vader, die de natuur als enige leermeester beschouwde en veel leerlingen trok die onder de bezielende leiding van \u2018pappa Bilders\u2019 in de vrije natuur, \u2018en plein air\u2019, schilderden. Onder hen waren veel coryfee\u00ebn van de latere Haagse School, zoals Willem Roelofs, Paul Gabri\u00ebl, Anton Mauve en de gebroeders Maris. De jonge Gerard bracht zijn jeugd afwisselend door in Utrecht en Oosterbeek, waar het gezin Bilders zich in 1852 vestigde in het huis \u2018De Parre\u2019 aan de Benedendorpseweg. Hij werd aanvankelijk door zijn vader opgeleid, die hem een religieuze natuurbeleving meegaf. Bilders zou zijn leven lang de natuur trouw blijven en produceerde voornamelijk bosgezichten en polderlandschappen, veelal met koeien en soms figuren. Zelfs de opdracht van de Amsterdamse kunstenaarssoci\u00ebteit Arti et Amicitiae om voor haar historische galerij een portret van Ruisdael (samen met Hobbema een van zijn grote 17de-eeuwse voorbeelden) te schilderen is meer een landschap dan een portret geworden. In 1856 besloot Bilders sr. dat het voor de verkoop van zijn werk beter zou zijn de winters in Amsterdam door te brengen. Daarop benaderde hij de gefortuneerde letterkundige Jan Kneppelhout (beter bekend als Klikspaan), die in Oosterbeek op de Hemelsche Berg woonde, in de hoop dat hij een geschikte leermeester zou weten voor zijn zoon, die inmiddels had besloten veeschilder te worden. Deze stelde voor Gerards opleiding geheel op zich te nemen. Kneppelhout schreef al in 1835 een essay, getiteld L\u2019Education par l\u2019amiti\u00e9 (Opvoeding door vriendschap), waarin hij een vaderlijke vriendschap propageerde om talentvolle jongelui \u2018dichterlijk gevoel\u2019 bij te brengen; in de jonge Bilders zag hij een onbedorven natuurkind en hij wierp zich, met goedvinden van vader Bilders, op als opvoeder en mecenas. Om de 17-jarige \u2018jeugdige woesteling\u2019 enige beschaving bij te brengen stuurde hij hem naar Den Haag. Daar woonde Gerard van december 1856 tot april 1858 bij H.J. Dirksen (18121882), een docent Frans, die hem in talen onderwees. Hoewel Kneppelhout meer zag in een literaire carri\u00e8re, mocht Gerard tekenlessen volgen aan de Haagse Teekenacademie en in de leer gaan bij de veeschilder Simon van den Berg (1812-1891). Deze was directeur van het Mauritshuis, verschafte zijn leerling een vergunning om oude meesters te kopi\u00ebren (met name de schapen op de Stier van Potter waren favoriet) en droeg hem in 1857 voor als lid van het Haagse kunstenaarsgenootschap Pulchri Studio. Hij miste echter de\n\n\n\nnatuur en verbleef in de zomer bij zijn ouders in Oosterbeek, waar hij zich onder de invloed van zijn vader meer toelegde op landschappen. Het verblijf \u2019s zomers in Oosterbeek werd een (bijna) jaarlijks terugkerend ritueel. Tijdens de winter van 1857-58 kreeg Gerard veel last van chronische hoestbuien. Vanwege zijn gezondheid, maar ook uit educatieve overwegingen, arrangeerde Kneppelhout in het voorjaar een verblijf voor hem in Zwitserland als leerling in het atelier van de Geneefse landschap- en dierenschilder Charles Humbert (1813-1881). Hier raakte hij bevriend met de jonge graaf Auguste de Pourtal\u00e8s, met wie hij die zomer een studiereis door de Zwitserse Alpen ondernam. Hier schilderde hij vergezichten, maar voelde zich toch meer aangetrokken tot het vlakke Hollandse landschap. Na zijn terugkeer in november gebood Kneppelhout hem naar diens woonplaats Leiden te verhuizen. Gerard zou er een jaar wonen en schilderde veel in de polder. De relatie tussen beiden verslechterde echter. Kneppelhout verweet zijn prot\u00e9g\u00e9 gebrek aan vertrouwen en was teleurgesteld in het uitblijven van enig artistiek succes; de geldelijke ondersteuning werd be\u00ebindigd en Gerard vertrok in het najaar van 1859 naar Amsterdam. Nu hij in zijn eigen onderhoud moest voorzien, werd zijn financi\u00eble situatie problematisch, want ondanks de relaties van zijn vader en Kneppelhout kreeg Gerard weinig werk verkocht. Sociaal gezien ging het hem in Amsterdam echter beter dan in Leiden: hij raakte bevriend met August Alleb\u00e9 (1838-1927), Diederik Jamin (1838-1865) en Adolphe Artz (1838-1890) en bezocht de kunstenaarssoci\u00ebteit Arti et Amicitiae. Bovendien werd hij in maart 1860 tot lid van de Koninklijke Academie van Beeldende Kunsten benoemd. Hoewel hij deze benoeming zelf als een grote eer ervoer, was het volgens Kneppelhout \u2013 met wie hij ondanks de afstand nog steeds correspondeerde \u2013 de academie vooral om de contributie te doen. Een uitnodiging van Auguste de Pourtal\u00e8s om de zomer in Zwitserland door te brengen moest Gerard uit geldgebrek afslaan, daar zijn mecenas er niets voor voelde dit plezierreisje te bekostigen. Na de zomer \u2013 die hij gewoontegetrouw in Gelderland doorbracht, maar waar hij door het slechte weer nauwelijks kon werken \u2013 ging hij met zijn vader naar de Exposition G\u00e9n\u00e9rale des Beaux-Arts in Brussel. Hier zag hij voor het eerst landschappen uit het invloedrijke Barbizon en schreef daarover aan Kneppelhout: \u201cIk heb er schilderijen gezien, waar ik niet van droomde en al datgene in vond wat mijn hart begeert. Eenheid,\n\n\n\nrust, ernst en vooral eene onverklaarbare intimiteit met de natuur troffen mij in die schilderijen\u201d. Terug in Amsterdam sloeg zijn enthousiasme echter om en voelde hij zich ontmoedigd, ziekelijk en lusteloos. De ziekte en het overlijden van zijn moeder in het voorjaar van 1861 deden hier geen goed aan. Dankzij deze droeve gebeurtenis verbeterde echter de relatie met Kneppelhout aanzienlijk en zij spraken af de zomer in Oosterbeek door te brengen. Bilders betrok er een huisje in de uiterwaarden. Tijdens dit verblijf ontmoette hij Jan de Haas (1832-1908), die later met zijn zus Caroline trouwde, Anton Mauve (1838-1888) en de gebroeders Jacob (1837-1899) en Matthijs (1839-1917) Maris. Artistiek gezien werd deze zomer de nodige vooruitgang geboekt al bleef commercieel succes uit. In het najaar maakte hij op uitnodiging van de familie van Auguste de Pourtal\u00e8s een tweede reis naar Zwitserland. Zij vatten het plan op naar Parijs te gaan, waar Gerard dacht ook commercieel meer kans te maken, maar dit kon hij zonder Kneppelhouts financi\u00eble steun wel vergeten. Gerard bleef uiteindelijk in Amsterdam. In de nazomer van 1862 werkte hij met zijn zwager Hendrik Dirk de Haas en Kruseman-van Elben (18291904) in Lochem, waar het aanhoudend slecht weer\n\n\n\nwas. Dit deed Gerards zwakke gestel geen goed; terug in Oosterbeek vertoonde hij de eerste verschijnselen van tuberculose. Hij ging tijdelijk bij zijn vader op de Amsterdamse Prinsengracht wonen en bleef daarna noodgedwongen binnen in zijn atelier, waardoor hij zich eenzaam en angstig voelde. Om financi\u00eble redenen vertaalde hij in opdracht van Kneppelhout \u2013 die nog steeds hoopte dat zijn prot\u00e9g\u00e9 een literaire loopbaan zou inslaan \u2013 Julian Home. A tale of College Life (1859) van de Engelse theoloog Frederick William Farrer als Een student, of Eene loopbaan met hindernissen, dat in 1864 werd uitgegeven met een inleiding van Kneppelhout. Kneppelhout bestelde tevens twee landschappen voor zijn buitenhuis. Gerard reisde hiervoor af naar Oosterbeek en bracht de zomer grotendeels op de Hemelsche Berg door. Een uitnodiging van Auguste de Pourtal\u00e8s om naar Rome te komen moest hij afslaan vanwege zijn gezondheid. Bovendien was hij bang Kneppelhout opnieuw tegen de borst te stoten. Dit betekende het einde van zijn vriendschap met Auguste. Intussen ging het schilderen maar moeizaam. Op 20 december 1863 schreef hij in zijn dagboek: \u201cIk heb mij de laatste tijd weer uitgesloofd op aquarellen, maar ach, ik ben er van overtuigd dat Dante nooit met waterverf heeft getekend, anders zou hij in zijn hel een arme drommel van een schilder hebben geplaatst\u201d. In februari 1864 logeerde Gerard bij zijn zus en zwager De Haas in Brussel om kopers voor zijn werk te vinden \u2013 in Amsterdam en Utrecht waren naar eigen zeggen de \u201cliefhebbers uitgestorven\u201d \u2013 en verkocht op voorspraak van zijn zwager enkele schilderijen. Zomers werkte hij met hem in Vaassen en Oosterbeek, waar hij opnieuw kou vatte. In november ging zijn gezondheid sterk achteruit en hij trok weer bij zijn vader in. Daar stierf hij op 8 maart 1865. Drie dagen later werd hij vanuit de Nieuwezijdskapel begraven onder belangstelling van een groot aantal collegae, onder wie Mauve, Alleb\u00e9 en Artz, die als slippendragers in de rouwstoet meeliepen. Hiermee kwam een vroegtijdig einde aan een moeizaam en weinig succesvol leven. Achteraf wordt Gerard Bilders echter binnen de kunstgeschiedenis gezien als een belangrijke schakel tussen de Romantische traditie van zijn vader en de meer natuurgetrouwe opvatting van de Haagse School. Het oeuvre van Gerard Bilders bestaat naast tal van tekeningen \u2013 vooral dier- en landschapsstudies \u2013 uit schilderijen, die onder meer deel uitmaken van de collecties van het Rijksmuseum Amsterdam, het Van Gogh Museum, de Gemeentemusea Arnhem, het Haags Gemeentemuseum, het Kr\u00f6ller-M\u00fcllermuseum en de Hermitage in St. Petersburg. Zijn \u2018sleutelrol\u2019 dankt hij niet zozeer aan zijn artistieke productie, alswel aan zijn dagboeken en brieven, die in 1868 door Kneppelhout werden uitgegeven en waaruit een onvoorwaardelijke liefde voor de natuur spreekt en zijn zoektocht naar een sfeervolle, intieme weergave daarvan. In een brief van 10 juli 1860 aan Kneppelhout schreef hij: \u201cIk zoek naar een toon, die wij gekleurd-grijs noemen; dat is alle kleuren, ho\u00e9 sterk ook, zoodanig tot \u00e9\u00e9n geheel gebragt, dat ze de indruk geven van een geurig, warm grijs. Doch ik voor mij vind nog maar altijd grijs van keukenmeiden-japonnen, wit en zwart, peper en zout of op zijn hoogst een slap melkchocoladekleurtje. Om het sentiment van het grijze, zelfs in het krachtigste groen, te houden is verbazend moeylijk, en die het uitvindt is een gelukkig sterveling\u201d.", "Dirck van Haeften": "Dirck van Haeften, lid van het riddermatige geslacht Van Haeften dat uitgebreide bezittingen in de Tieleren Bommelerwaard had, speelde een rol in het begin van de Tachtigjarige Oorlog en trad in de voetsporen van enkele krijgshaftige voorouders. Aan het begin van de 15de eeuw was zijn betoudovergrootvader Otto van Haeften, heer van Herwijnen, ambtman van de Tieleren Bommelerwaard en lid van het Verbond der Kabeljauwen, tijdens de Arkelse Oorlog betrokken bij de activiteiten van zijn schoonvader Bruysten van Herwijnen. Het geslacht Van Haeften verkreeg later door vererving lenen en allodiale goederen die mede afkomstig waren van Bruysten van Herwijnen. In 1511 veroverde Dircks grootvader Dirck van Haeften voor hertog Karel van Gelre de stad Zaltbommel op de Bourgondi\u00ebrs. Als beloning voor zijn verdiensten verpandde de hertog aan hem een uiterwaard in Gameren en Nieuwaal. Dircks vader Johan kwam in 1539 in bezit van het huis Wayestein te Herwijnen en de heerlijkheid Gameren, en in 1548 van een uiterwaard in Gameren. In 1544 werd Dirck zelf beleend met het huis Wayestein en diverse tienden en hofsteden. Hij droeg het huis over aan zijn oom Alard. In 1549 droeg \u2013 de nog steeds minderjarige \u2013 Dirck daarnaast twee tienden en een hofstad te Herwijnen over aan Alard. Waarom Dirck de goederen in Herwijnen afstootte is onduidelijk. Hij koos in ieder geval voor een domicilie aan de overzijde van de Waal en vestigde zich te Gameren in\n\n\n\nde Bommelerwaard. Het huis en de heerlijkheid Gameren waren in 1484 in bezit van het geslacht Van Haeften gekomen door het huwelijk van Dircks betovergrootvader Otto met Jutta Pieck, vrouwe van Gameren en dochter van Franck Pieck. Dirck werd waarschijnlijk met het huis en de heerlijkheid beleend na de dood van zijn vader in 1549, de exacte datum is niet bekend. Weinig is van hem bekend tot hij in 1566 toetrad tot het Verbond der Edelen, samen met zijn zwager Alexander van IJsselsteyn, een bastaardzoon van Maximiliaen van Egmond, die met zijn zuster Agnes was getrouwd. Beiden waren in krijgsdienst bij Hendrick, graaf van Brederode. Hun politieke keuze hield waarschijnlijk verband met de familierelatie met Willem van Oranje: Alexander was een broer van Anna van Buren, de tweede vrouw van de Prins. Op 20 juni 1568 werd Dirck gedagvaard naar Antwerpen, waar hij niet verscheen. Alva\u2019s rechtbank veroordeelde hem bij verstek tot verbanning en verbeurdverklaring van zijn goederen. Ongetwijfeld droeg de getuigenis van Johannes Storm, pastoor van Gameren, bij tot de veroordeling:\n\n\u201cGevraecht zynde na de persoon van Dirck van Haeften, geweest hebbende dagelicx Heer van Gameren, segt die selve altyt geweest te zyn van den huyse van Brederode, ....., ende de voors. Dirck van Haeften wylen Heeren Hendrick van Brederode in zyne zaecke der troublen angaende aenhengich geweest te zyn, zoe zy gehoert hebben ende als die gemeene faem is. ..... Ende angaende die persoen van Alexander van Ysselsteyn ..... segt hy somtyt te syn op Gameren ende somtyt elders, ende geen seekere plaetze te holden. Wyders gevraecht zynde off hy gedragen heeft idt goesen teyken aen een rode sloeyer oft nyet, segt hy hem \u2019t zelve om den hals te hebben sien hebben, ende somtyts nyet ende naest omtrent een jaer herwerts off minder tselve hem nyet en heeft sien dragen.\u201d\n\nDirck van Haeften had, ruim voor hij werd gedagvaard, geprobeerd zijn goederen in veiligheid te stellen. Op 28 maart 1567 verkocht hij de heerlijkheid en het huis te Gameren, met alle daarbij behorende goederen, het collatierecht en de inkomsten van de geestelijke goederen aan zijn moeder Lucresia. Zij bleef met haar dochters katholiek en had \u201cangaende die zaecke van haer soen altyt beclaecht\u201d, volgens de pastoor van Gameren. Het zou haar echter niet vrijwaren van de verbeurdverklaring. Op 10 augustus 1568 maakte Robert van Heerdt, ambtman van Zaltbommel en de Tieler- en Bommelerwaard, voor het raadhuis in Zaltbommel, ten huize van Lucresia in Gameren en in de kerk te Gameren de dagvaarding bekend en op 17 augustus inventariseerde Evert Pannecoeck, richter in de Bommelerwaard, in het bijzijn van de schepenen van Zuilichem, de goederen van Dirck van Haeften. Naast het huis en de heerlijkheid Gameren, ging het om uiterwaarden, landerijen en diverse tienden. Zijn moeder had moeten verklaren dat geen goederen of bezittingen waren achtergehouden. Waarheen Dirck, nog voor de verbanning werd uitgesproken, was gevlucht, is niet bekend. Maar, zoals veel anderen, is hij waarschijnlijk naar Duitsland gegaan. Daar heeft hij vermoedelijk Willem van Oranje ontmoet en moet het plan zijn gerijpt om Zaltbommel terug te winnen voor de Prins. In 1572 was het zover. Op 31 juli van dat jaar nam hij zonder veel moeite met een klein legertje geuzen de stad in. Er was maar een kleine Spaanse bezetting en het stadsbestuur was vertrokken naar Arnhem (wellicht waren zij op de hoogte). In navolging van zijn grootvader Dirck, die in 1511 met een schip rijshout de Bourgondi\u00ebrs verraste, had ook hij een krijgslist bedacht. Vroeg in de ochtend was Dirck met een wagen, geladen met hooi, bij de Boschpoort gearriveerd en overrompelde hij de stadswacht. Tot zijn legertje behoorden luitenant Johan Tengnagel en vaandrig Johan van Rossem. In korte tijd waren de bezetters verdreven en zo behoorde Zaltbommel, met Buren, tot de eerste twee steden die in Gelderland de zijde van Willem van Oranje kozen. Deze benoemde Dirck tot gouverneur van de stad, legerde er een garnizoen Schotse huurlingen en versterkte de verdedigingswerken. Alva probeerde het tij te keren en bood Van Haeften een pardon aan. Hij zou \u2013 met vier door hem aan te wijzen metgezellen \u2013 vergiffenis krijgen, teruggave van de verbeurd verklaarde goederen en een bedrag van 20.000 gulden. Uiteraard moest hij Zaltbommel overgeven aan de Spanjaarden. Van Haeften sloeg het aanbod af en stelde Willem van Oranje op de hoogte. Het jaar 1574 was van groot belang in de strijd tegen Spanje. Lodewijk en Hendrick, de broers van Willem van Oranje, werden bij Mook verslagen en gedood en Leiden werd door Alva belegerd. Het beleg van Zaltbommel in dat jaar heeft altijd veel minder aandacht gekregen. Toch was dit van belang voor de strijd, omdat de stad aan de Waal op de route lag van Brussel naar Utrecht en Holland via Den Bosch. In juni 1574 sloeg Gillis van Berlaymont, heer van Hierges, het beleg voor de stad. Dirck van Haeften was voorbereid en had de stad in staat van verdediging gebracht. Zo had hij de molens buiten de stad laten afbreken. In april had hij kasteel Waardenburg veroverd op de Spanjaarden, waarbij hij gewond was geraakt aan zijn been. Het kasteel werd door Catharina van Gelder, een bastaarddochter van hertog Karel van Gelre, verdedigd. Na de\n\n\n\novergave werd zij naar Zaltbommel gebracht, waar men haar wilde ophangen. Willem van Oranje verhinderde dit en verbande haar naar het kasteel Heukelom. De troepen van Berlaymont bouwden schansen rond de stad in Hurwenen, Bruchem, Tuil en rond het kasteel in Gameren. Het beleg kenmerkte zich door voortdurende schermutselingen buiten de stad tussen belegerden en belegeraars, vooral aan de westzijde tussen Zaltbommel en Gameren. De Bommelaars probeerden vaak de oogst binnen te halen, hetgeen de Spanjaarden trachtten te verhinderen. Dirck van Haeften was zelf meerdere malen persoonlijk bij de gevechten betrokken. Eind juli wist hij bij een van de gevechten maar nauwelijks te ontkomen. Hij verloor zijn geweer en paard en ontkwam te voet naar de stad. Vanuit de schans bij Tuil aan de overzijde van de Waal werd Zaltbommel voortdurend beschoten. Het beleg duurde tot begin oktober toen de Spanjaarden de aftocht bliezen, daartoe gedwongen door het hoge water als gevolg van het doorsteken van de dijken door de belegerden. In de jaren na de aftocht van de Spanjaarden probeerde het stadsbestuur van Zaltbommel, in navolging van andere steden, meerdere malen om onder de lasten van het garnizoen uit te komen. Willem van Oranje voelde hier in het geval van de grensstad Zaltbommel niets voor. Dirck van Haeften had als gouverneur met deze problemen te maken en hoewel prins Willem hem in een brief van eind maart 1577 nog \u201czijn getrouwe\u201d noemde, legde Dirck kort daarna zijn functie neer. Het is mogelijk dat dit op aandringen van de Prins gebeurde, maar dat is onzeker. Op 9 april 1577 benoemde de prins Dirck Vijgh tot gouverneur van Zaltbommel. Vijgh was commandant van Buren geweest, maar toen deze stad in 1575 in handen van de Spanjaarden viel, vluchtte hij naar Zaltbommel. Van Haeften keerde niet meer naar Gameren terug. Hij overleed in 1578 (of 1579) en werd vermoedelijk in Zaltbommel begraven. In de Sint Maartenskerk aldaar bevond zich vroeger een grafsteen, toebehorend aan het huis van Gameren, met de naam van zijn zuster Aleyt en van enkele nazaten. Niets in Zaltbommel herinnert thans nog aan Dirck van Haeften; er is geen gedenksteen en geen straat is naar hem vernoemd. Een opmerkelijke omissie, gezien zijn verdienste voor de zaak van Willem van Oranje op een moment dat de ontwikkelingen in de strijd tegen Spanje niet gunstig waren. De vraag mag worden gesteld of het mislukken van het beleg van Leiden niet mede te danken was aan het feit dat de Spanjaarden veel troepen moesten inzetten in de Bommelerwaard. Na Dircks overlijden werden het huis en de heerlijkheid Gameren weer in bezit gesteld van zijn moeder Lucresia. De uiterwaarden die Dircks grootvader al had verkregen, werden door Willem van Oranje opnieuw aan Dircks erven verpand. Zijn vrouw Margaretha hertrouwde met ritmeester Alexander Wischart, heer van Pittaro. Hij was commandant van een Schotse compagnie herquebusiers , in dienst van de StatenGeneraal. Margaretha overleed op 7 december 1624 en werd begraven in de Ruychrockkapel te Den Haag. In 1617 hebben Alexander en Margaretha de rechten die zij nog hadden op goederen in Gameren verkocht aan Judith van Haeften, een zuster van Dirck, die op dat moment vrouwe van Gameren was. In de jaren daarna verdwenen alle sporen van het geslacht Van Haeften uit Gameren, mede als gevolg van het kinderloos blijven van de huwelijken van Dirck en van Reinier, de zoon van zijn broer Alard. De resten van het huis, dat bij het beleg in 1574 zwaar was beschadigd, bleven nog tot het eind van de 18de eeuw in bezit van het geslacht van Haeften van Ophemert (afstammend van Dircks oom Alard) en hun erfgenamen uit het geslacht Van Balveren. De heerlijkheid Gameren, met uitzondering van vrijwel alle goederen, werd in 1618 door Willem van IJsselsteyn, een kleinzoon van Dircks zuster Agnes, verkocht aan Jacob van Randwijck. Zijn nazaten bleven tot 1795 in bezit van de heerlijkheid.", "Catharina van Gelre": "Niet alleen over het precieze geboortejaar van Catharina tasten we in het duister. Ook over de jeugdjaren van het jongste kind van hertog Arnold is nauwelijks iets bekend. Haar broer Adolf (geboren 1439) en haar oudste zus Maria (geboren 1433) hebben als kind een aantal jaren aan het hof van de hertog van Bourgondi\u00eb doorgebracht om daar als vorstenkind te worden opgevoed en aan een huwelijkspartner te worden gekoppeld. Van Catharina en haar oudere zus Margriet (geboren 1436) is niet bekend of zij als kind langdurig aan het Bourgondische of een ander vorstelijk hof verbleven hebben. Van de vier kinderen van Arnold die de volwassenheid bereikten, zou Catharina als enige haar leven lang ongehuwd blijven. Catharina\u2019s vader had haar een jaarlijkse uitkering uit de domeinambten Goch en Geldern toegekend, die zij zou genieten zolang zij ongehuwd zou blijven. Er zijn aanwijzingen dat hij pogingen heeft ondernomen om in Frankrijk een echtgenoot voor haar te vinden, maar die zijn in ieder geval zonder succes gebleven. In het testament dat Arnold in 1473 kort voor zijn dood liet opmaken, kent hij haar nog een bruidsschat toe. Van een huwelijk is het dus nooit gekomen, al beweren sommigen het tegendeel. Catharina zou in 1464 in het geheim gehuwd zijn met Lodewijk van Bourbon, die in de jaren 1456-1482 bisschop van Luik was. De echtelieden zouden elkaar hebben leren kennen tijdens de bruiloft van Lodewijks zuster Catharina van Bourbon en Catharina\u2019s broer Adolf, die in 1463 in Brussel werd gevierd. Ze zouden als echtpaar drie zonen hebben gekregen, die op goede gronden te boek staan als onwettige kinderen van Lodewijk van Bourbon, maar een overtuigend bewijs voor het moederschap van Catharina ontbreekt volledig. Een van de drie zonen, Pierre van Bourbon, huwde in 1498 met Margriet Tourzel van Algre, vrouwe van Buzet, en werd daardoor de stamvader van het geslacht Bourbon-Buzet. Het verhaal van Catharina\u2019s geheime huwelijk met Lodewijk van Bourbon wordt voor zover bekend voor het eerst vermeld in het werk van de genealogen Scevole et Louis de Sainte-Marthe Histoire g\u00e9n\u00e9alogique de la maison de France , dat in 1619 in Parijs verscheen. Contemporaine kronieken uit het bisdom Luik en het hertogdom Gelre noemen het huwelijk in het geheel niet en evenmin zijn er oorkonden die het bestaan ervan kunnen staven. Toch blijft dit vermeende huwelijk tot in de 20ste eeuw opduiken in historische en genealogische publicaties. Betrouwbare bronnen voor een intieme relatie, van welke aard dan ook, tussen Catharina en Lodewijk van Bourbon ontbreken dus te enen male, al is het bepaald niet onmogelijk dat zij elkaar reeds in hun jeugd aan het Bourgondische hof of elders hebben ontmoet. Catharina verdwijnt wel tussen 1461 en 1473 uit de bronnen en we kunnen slechts gissingen doen over haar levenswandel in de tussenliggende jaren. Wellicht zijn sommigen juist door dit gat in haar biogra\ufb01e in de verleiding gekomen zich aan allerlei speculaties over te geven, maar dat een huwelijk waaruit drie kinderen zouden voortgekomen zijn, geen enkel spoor in de Luikse en Gelderse bronnen heeft nagelaten, moet als uitgesloten worden beschouwd. Wanneer Catharina na die lange afwezigheid vanaf maart 1477 weer frequent in de bronnen traceerbaar is, speelt zij voor het eerst in haar leven een prominente rol in het hertogdom Gelre. Een rol in de Gelderse geschiedenis die zij niet zelf heeft gezocht, maar die haar door de politieke omstandigheden van het jaar 1477 werd opgedrongen. Aan de in 1473 begonnen Bourgondische bezetting van Gelre was in januari 1477 plotseling een einde gekomen door het sneuvelen van de Bourgondische hertog Karel de Stoute. Het lag in de lijn van de verwachting dat Adolf, zoon van de in 1473 overleden hertog Arnold van Gelre, als de nieuwe hertog van Gelre zou worden ingehuldigd. Adolf verbleef sinds 1471 in Vlaanderen als gevangene van de Bourgondische hertog, maar eenmaal vrijgelaten na de val van Karel de Stoute bleek hij niet geneigd onmiddellijk naar Gelre terug te keren. Hij had namelijk zijn diensten aangeboden aan Maria van Bourgondi\u00eb, de erfdochter van Karel de Stoute, die de grootste moeite had het Bourgondische gezag in Vlaanderen en elders in haar vaders er\ufb02anden te herstellen. Het voorstel van de Gelderse standen om zijn zuster Catharina voorlopig als regentes over Gelre aan te stellen kreeg pas na langdurige onderhandelingen Adolfs steun. Tegelijkertijd hadden adel, ridderschap en steden zich in maart 1477 tot Catharina gewend met het dringende verzoek voorlopig als plaatsvervangster van haar broer Adolf op te treden. Op dat moment verbleef zij bij haar zuster Margriet, echtgenote van graaf Frederik I van de Palts-Simmern. Ze reageerde aanvankelijk niet of afwijzend, want in april herhaalden de Gelderse standen hun verzoek. Catharina liep bepaald niet over van enthousiasme en wilde de rol van regentes slechts op zich nemen met volledige instemming van haar broer Adolf. Dat Catharina\u2019s regentschap van zeer tijdelijke aard zou zijn, stond bij voorbaat vast, omdat de standen tegelijkertijd Adolf als wettige hertog van Gelre hadden erkend. Dat nam niet weg dat ook Maria van Bourgondi\u00eb als opvolgster van haar vader aanspraken op Gelre liet gelden. Kort nadat Adolf met haar regentschap had ingestemd, moet Catharina vanuit Duitsland de Rijn zijn afgezakt. Op 3 mei arriveerde ze in Lobith van waaruit ze naar Grave reisde om daar in het kasteel haar intrek te nemen. In afwachting van de terugkeer van Adolf nam ze het regentschap op zich. Via brieven en gezanten stond zij voortdurend in nauw contact met haar broer. De gebeurtenissen namen echter een andere wending dan verwacht, toen zich begin juli het gerucht verspreidde dat Adolf in Vlaanderen gesneuveld zou zijn. Pas in de loop van augustus kreeg men in Gelre zekerheid over dit droevige nieuws. Adolf bleek op 27 juni in de buurt van Doornik te zijn gesneuveld tijdens schermutselingen met Franse troepen. De aandacht van Catharina en de standen verlegde zich daarop van Adolf naar zijn kinderen Karel en Philippa, die echter sinds 1473 in Bourgondische handen waren. Hun spoedige terugkeer naar Gelre was niet te verwachten, zodat Catharina namens haar neef Karel het regentschap voortzette. De situatie binnen Gelre werd er intussen ook niet gemakkelijker op, omdat zich hier de pro-Bourgondische partij begon te roeren. Deze wordt ook wel de Egmondse partij genoemd, omdat ze onder leiding stond van Willem van Egmond, broer\n\n\n\nvan wijlen hertog Arnold, die in diverse delen van Gelre aanhangers had onder adel, ridderschap en stedelijke bestuurders. De Gelderse \u2018nationale\u2019 partij onder leiding van Catharina zocht daarom steun in het buitenland bij anti-Bourgondische krachten. Er werden besprekingen gevoerd met onder anderen meergenoemde Lodewijk van Bourbon, bisschop van Luik, en koning Lodewijk XI van Frankrijk. Het voorstel voor een dubbelhuwelijk van Karel en Philippa met respectievelijk een dochter en zoon van hertog Johan I Kleef liep stuk op het veto van Catharina. Ze vreesde dat daardoor Gelre aan de hertog van Kleef verkwanseld zou worden. Voor de Bourgondisch gezinde Klevenaar koesterde zij weinig sympathie, want zij beschouwde hem volgens de kroniekschrijver Van Berchen als medeschuldig aan de dood van haar broer Adolf. Van Berchen levert naar aanleiding van deze uitspraak kritiek op haar. In een toespraak tot de verzamelde Nijmeegse burgers had zij het voorgestelde dubbelhuwelijk, naar zijn mening op lichtzinnige wijze, van de hand gewezen. Ze vreesde dat Gelre als gevolg van zo\u2019n huwelijk uiteindelijk door Kleef zou worden geannexeerd, maar Van Berchen is van mening dat ze met haar afwijzing nog grotere rampspoed over Gelre heeft afgeroepen. Catharina\u2019s positie werd steeds moeilijker en daadwerkelijke hulp van buiten was nauwelijks te verwachten. Maria van Bourgondi\u00eb was inmiddels gehuwd met Maximiliaan van Oostenrijk, die zich opmaakte om de Bourgondische aanspraken op Gelre te effectueren. Toen de stad Arnhem in maart 1478 in Egmondse handen was gekomen en daarmee lijnrecht tegenover Nijmegen kwam te staan, werd de situatie voor haar steeds moeilijker. Oppositieleider Willem van Egmond voelde zich gesterkt en eiste de voogdij over de kinderen van Adolf en de zeggenschap over het hertogdom voor zich op. In reactie hierop werd door de Gelderse partij hertog Frederik van Brunswijk-L\u00fcneburg tot beschermheer (voorstender) van Gelre benoemd. Hij hield in september 1478 zijn intocht in Nijmegen en Catharina\u2019s aanhangers drongen erop aan dat ze hem zou huwen, maar ze liet zich daartoe niet overhalen, zo schrijft Willem van Berchen. In 1479 kwam het tot vijandelijkheden met troepen van Maximiliaan en van de hertog van Kleef. Uit naam van Maximiliaan werd door Adolf van Nassau in juni 1479 de stad Geldern belegerd, waarbij Catharina zich onder de belegerden bevond. De stad werd door de Geldersen ontzet, maar dit betekende geenszins het einde van de oorlogshandelingen. Frederik van Brunswijk heeft uiteindelijk maar weinig kunnen bereiken voor de Gelderse zaak. Tot overmaat van ramp kreeg hij ongeveer een jaar na zijn aantreden zulke heftige aanvallen van razernij, dat hij volkomen onhandelbaar werd en in de boeien moest worden geslagen. Kort daarop werd hij door een schoonzus opgehaald en huiswaarts begeleid. Inmiddels hadden de Geldersen zich tot een andere beschermheer gewend in de persoon van Hendrik van Schwarzburg, bisschop van M\u00fcnster en zaakwaarnemer (administrator) van het aartsbisdom Bremen. Mede op aandringen van Catharina liet hij zich voor zes jaar tot voogd van Gelre aanstellen. In het najaar van 1479 leek Catharina zich moegestreden uit de politiek te willen terugtrekken. Ze sloot met Maximiliaan een vredesverdrag, waarbij ze de stad en het ambt Geldern in levenslang vruchtgebruik kreeg. Hier zou ze tot haar overlijden blijven wonen. Ze mengde zich echter toch weer in de politiek en sloot zich in maart 1480 aan bij een verbond tegen Maximiliaan dat de Gelderse partij met koning Lodewijk XI van Frankrijk had gesloten. Vanaf 1480 lukte het Maximiliaan het hertogdom Gelre stukje bij beetje aan zich te onderwerpen. In het najaar van dat jaar ondernam Catharina ten einde raad nog een reis naar Frankrijk om hulp te zoeken bij koning Lodewijk en familieleden van Karel en Philippa, zoals hun ooms hertog Jan van Bourbon en Karel van Bourbon, bisschop van Lyon en kardinaal. Maar slechts mooie woorden waren haar deel en teleurgesteld keerde ze naar Gelre terug. Toen het kwartier van Zutphen zich in juli 1481 aan Maximiliaan onderwierp, werd onder anderen Catharina nadrukkelijk van het vredesverdrag uitgesloten. Zij werd op dat moment dus weer of nog steeds beschouwd als actief lid van de Gelderse partij, maar heeft zich al een maand later verzoend met Maximiliaan en Maria. De Geldersen werden intussen steeds verder in het defensief gedrongen en het beschermheerschap van Hendrik van Schwarzburg was door de militaire en politieke successen van Maximiliaan tot mislukken gedoemd. Bovendien kreeg de bisschop vanwege zijn Gelderse avontuur problemen met zijn eigen onderdanen, waardoor hij zich in 1482 te langen leste gedwongen zag zijn beschermheerschap op te geven. Sindsdien volgde Catharina nog slechts als belangstellende vanuit haar woonplaats Geldern de politieke gebeurtenissen. In haar rol van vruchtgebruikster van het ambt Gelre was ze in 1487 nog betrokken bij de uitvaardiging van een ordonnantie voor het onderhoud van de rivier de Niers, maar voor het overige vernemen we weinig meer van openbare optredens. Ze\n\n\n\nbleef in contact met haar neef Karel en bleef zich inzetten voor zijn vrijlating. Karel, die uiteindelijk in 1492 uit zijn gevangenschap is ontslagen en vervolgens als hertog van Gelre is ingehuldigd, heeft haar in 1494 in verband met een voorgenomen reis naar Frankrijk nog een rol als zijn tijdelijke plaatsvervanger toebedacht. Uit de correspondentie dienaangaande blijkt evenwel dat Catharina afwijzend heeft gereageerd op Karels persoonlijke verzoek om als zijn stadhoudster op te treden. Ze moet de voorkeur hebben gegeven aan een teruggetrokken bestaan op de burcht van Geldern, waar ze op 25 januari 1497 is overleden. Haar stoffelijk overschot werd overgebracht naar de stedelijke parochiekerk, waar het in een grafkelder in het koor te ruste werd gelegd. Haar gebeente is thans verdwenen. Vermoedelijk is het graf geplunderd in de jaren 1578-1587, toen Geldern was bezet door troepen van de Staten-Generaal en de kerk werd gebruikt voor het onderbrengen van militairen en hun materiaal. Behalve de grafkelder is de messing grafplaat bewaard gebleven, waarop een afbeelding van Catharina is gegraveerd. Catharina is de geschiedenis ingegaan als regentes van Gelre. Ze kreeg een rol toebedeeld die ze zelf nooit heeft gezocht. Als gevolg van de politieke omstandigheden en bij gebrek aan alternatieven werd een beroep op haar gedaan en pas na enig aandringen was zij bereid zich voor de Gelderse zaak in te zetten. Het was uit plichtsbesef en het ging niet van harte. Ze had de lastig taak op zich genomen omwille van haar broer en na diens overlijden omwille van haar neef en nicht. Zij kweet zich gewetensvol van haar taak, maar heeft weinig kunnen bereiken. Daarvoor waren haar middelen te beperkt en de tegenkrachten te groot. Het hertogdom Gelre maakte een bewogen en verwarde periode door tijdens Catharina\u2019s regentschap, maar over haar persoonlijke gevoelens en emoties zwijgen de bronnen helaas bijna geheel. De brieven die van haar bekend zijn, betreffen geen priv\u00e9-zaken, maar slechts de politiek en ze hebben een zakelijke toon. Slechts van haar aanhankelijkheid en genegenheid jegens haar broer Adolf vangen we daarin heel soms een glimp op. Zo schreef ze een brief aan de heer van Bergh waarin ze hem dringend verzocht om Gelderse escortetroepen naar Adolf te zenden, omdat hij door Maria van Bourgondi\u00eb was benoemd tot kapitein-generaal van haar leger. Ze sloeg zoals steeds in haar brieven een zakelijke toon aan, maar tussen de regels ontwaart men haar zusterlijke trots vanwege de eervolle benoeming. En toen Adolf haar had verzocht om een zekere Peterke, trompetter van de heer van Gemen, en andere goede trompetters naar hem te laten komen, ondernam ze daartoe meteen de nodige stappen. Blijkbaar ging het hier om een bekende trompetter wiens muzikale kwaliteiten door Adolf erg gewaardeerd werden. Wanneer we bij Willem van Berchen lezen dat Catharina zich geen echtgenoot liet aanpraten in de persoon van hertog Frederik van Brunswijk, spreekt daaruit zelfbewustheid. Ze liet niet met zich sollen voor politieke doeleinden, ook niet als die haar sympathiek waren. Ze was toen nooit eerder gehuwd geweest en zou levenslang ongehuwd blijven. Een ongehuwd leven in de wereld was in de 15de eeuw voor vrouwen niet vanzelfsprekend. Ze huwden of traden in het klooster, maar Catharina heeft voor geen van beide mogelijkheden gekozen, wat opmerkelijk kan worden genoemd.", "Maarten Schenk van Nydeggen": "Maarten Schenk van Nydeggen stamde uit een bastaardtak van een oude Gelderse familie, die van oudsher de heerlijkheden Afferden, Walbeck en later ook Bleijenbeek in het Overkwartier bezat. Hij behoorde tot de tak Bleijenbeek, naar het gelijknamige kasteel bij Afferden (de ru\u00efnes staan er nog). Wanneer hij precies geboren werd, is onbekend. Waarschijnlijk was het in de jaren \u201940 van de 16de eeuw. Ook zijn geboorteplaats is niet geheel zeker. Vermoedelijk was het Goch, omdat zijn vader daar woonde. Maarten kreeg een militaire opleiding. In Staatse dienst diende hij eerst onder kapitein Enkhuyzen, later onder overste Christoffel van IJsselstein. Over de eerste periode van zijn militaire carri\u00e8re is verder niet veel bekend. Alras ontpopte hij zich evenwel tot een eigenzinnige vechtjas, die enkele malen van \u2018partij\u2019 wisselde. In 1576 maakte hij aanspraak op het kasteel Bleijenbeek, dat aan een achterneef van hem toebehoorde. Toen deze het niet wenste af te staan, overviel hij het met een groep trawanten bij nacht en maakte zich ervan meester. Van de Staten en de stadhouder van Gelderland verlangde hij vervolgens dat hij in dit bezit bevestigd zou worden. Die weigerden echter. De familietwisten over Bleijenbeek gingen terug tot de overgrootvader van Maarten, Dirk Schenk van Nydeggen. Deze leidde een woest en ongebonden leven. Hij had\n\n\n\n\n\nverhoudingen met een drietal vrouwen uit Arcen zonder met hen te trouwen. Met een van hen, Aleid Custers, kreeg hij acht kinderen. Met z\u2019n allen woonden ze op Bleijenbeek. Naar verluidt heeft een priester op Dirks sterfbed nog het huwelijk tussen hem en Aleid voltrokken. Dit huwelijk is evenwel niet erkend. Zijn bastaarden hebben er zowel wereldlijk als kerkelijk (tot aan de paus toe) over geprocedeerd, maar uiteindelijk verloren. Ze moesten Bleijenbeek opgeven. Dit viel toe aan een dochter van Dirks oudste broer Wijnand. Toen Maarten het veroverde, was het kasteel in het bezit van haar zoon Caspar van der Lippe genaamd Hoen. Op 31 januari 1578 nam Schenk als aanvoerder aan Staatse zijde deel aan de slag bij Gembloers, waarbij de Staatsen verslagen werden door een Spaans leger onder bevel van Don Juan. Dit was voorlopig de laatste slag waaraan hij aan die zijde deelnam. Ontevreden over onder meer de Staatse opstelling ten opzichte van zijn aanspraken op Bleijenbeek ging hij in 1579 over in Spaanse dienst. Zijn eerste daad in Spaanse dienst betrof opnieuw Bleijenbeek. Dit werd nu door Staatse troepen belegerd. Hij dwong de belegeraars tot de aftocht. Hierop volgde een periode waarin hij met een troep soldaten brandschattend en plunderend door Gelre trok. In 1579 veroverde hij Straelen (toen Gelre) en (voor korte tijd) Doetinchem. In 1580 legde hij bij Well aan de Maas (eveneens Gelre) een sterke schans aan, vanwaaruit hij strooptochten ondernam. In juni 1580 rukte hij naar het noorden op om Rennenberg te ondersteunen, die als stadhouder van Groningen, Friesland en Drenthe overliep naar Spaanse zijde en de stad Groningen aan Parma overgaf. Groningen werd hierop belegerd door Staatse troepen. Een leger onder leiding van Hohenlo trok Schenk tegemoet. Het werd op 17 juni bij Hardenberg vernietigend verslagen, aan Staatse zijde sneuvelden 1500 man. In het verlengde hiervan nam Schenk zonder noemenswaardige tegenstand Coevorden in. Door deze overwinningen brak het beleg van Groningen en kon Schenk in triomf zijn intocht houden in die stad. Op 20 juni trok hij al weer door om, samen met Rennenberg, Delfzijl te belegeren. Hier vond onder meer een gevecht plaats met vendels van de Staten van Friesland onder leiding van Gerrit van Renesse. Deze werden verslagen, de krijgsgevangenen werden voor de ogen van hun aanvoerder met \u2018dartele wreedheid\u2019 (aldus P Hooft) ver.C. moord. Delfzijl viel in hun handen. Hierna trokken Schenk en Rennenberg verder. Op 24 september 1580 namen ze Oldenzaal in. Vervolgens belegerden ze Zwolle, Doetinchem en Steenwijk, zonder dat deze steden evenwel in hun handen vielen. Sloten en Stavoren in Friesland werden wel veroverd. Op 27 juli 1581 nam Schenk \u2013 tezamen met Haultepenne \u2013 bij verrassing Breda voor de Spanjaarden in. Breda was van oudsher Nassaus bezit. In de Grote of Onze Lieve Vrouwekerk bevinden zich ook thans nog twee grafkelders van de Nassaus. Anna van Buren, de eerste echtgenote van Willem van Oranje en hun dochtertje Maria werden hier nog bijgezet. Door deze verovering was Breda, toen Willem van Oranje in 1584 te Delft vermoord werd, in Spaanse handen. Om die reden kon deze daar zelf niet worden bijgezet en werd uitgeweken naar de Nieuwe Kerk in Delft. Sindsdien vinden de Oranje-Nassaus daar hun laatste rustplaats. In dezelfde maand dat Breda veroverd werd, overleed Rennenberg. Zeer tot Schenks teleurstelling werd niet hij tot diens opvolger benoemd, maar de Spanjaard Verdugo. In augustus 1581 veroverde Schenk Goor. De Staatse verdedigers stonden er onder bevel van zijn oude leermeester IJsselstein. Bij deze verovering viel een zevental hooggeplaatste Overijsselse heren, onder wie de drost van Salland en een burgemeester van Deventer \n\n\n\nin handen van Schenk. Hij hield ze op Bleijenbeek gevangen. Doordat men het er niet over eens kon worden wie het losgeld zou moeten betalen, zou het bijna drie jaar, tot juni 1584, duren voordat allen weer vrij waren. De gevangenen beklaagden zich inmiddels over hun behandeling. Zo schreven drie van hen op 20 februari 1583, dat ze al sinds kerstmis \u2018kranklich und gebrecklich\u2019 waren en dat ze al die tijd geen wijn hadden gehad! In april 1582 werd Schenk bij Xanten, waar hij zich volledig veilig achtte, in opdracht van de gouverneur van Geldern (toen Gelre), door enkele vermomde Staatse soldaten onverhoeds gevangengenomen en te Geldern gevangengezet. Eerst in juni 1584 werd hij door Parma vrijgekocht. Tevergeefs hadden de Overijsselaars geprobeerd hem in handen te krijgen, zodat hij uitgewisseld kon worden tegen de gevangenen op Bleijenbeek. In mei 1585 wisselde Schenk opnieuw van partij. Hij trad weer in Staatse dienst. Voorwaarde daarbij was dat Bleijenbeek in Staatse handen zou komen. Schenk bedong de nodige vergoedingen en de rang van veldmaarschalk. Deze laatste functie was niet vacant. De Staten gingen er evenwel mee akkoord dat hij die functie in het leger van de keurvorst van Keulen zou bekleden. In dienst van de Staten werd hij luitenant van Adolf van Nieuwenaar, stadhouder van Utrecht, Gelderland en Overijssel. Reeds eind mei veroverde hij in Staatse dienst het slot Overasselt nabij Grave. Op 23 juni 1585 streed Schenk een verloren strijd aan Staatse zijde tegen de Spanjaarden onder Tassis in de slag bij Amerongen. Hierbij vielen 2500 doden, waarvan 1600 aan Staatse zijde. Aan het einde van datzelfde jaar trok hij naar Venlo. Van daaruit veroverde hij op 20 januari 1586 het klooster Betersweert tussen Arcen en Lomm, dat door Spaanse troepen bezet was. Na enkele vergeefse aanvallen liet hij het aan de vier hoeken in brand steken. De daardoor desperate Spanjaarden trokken er in slagorde uit en streden tot de laatste man. Van Schenks 600 man stierven er 250. De door drie kogels en een lansstoot zwaargewonde Spaanse aanvoerder Corvera werd als trofee mee naar Venlo gevoerd. In juni 1586 werd Venlo evenwel door Parma veroverd. Schenks vrouw en haar zuster werden daarbij ingesloten. Om hen vrij te krijgen moest losgeld betaald worden. In datzelfde jaar kreeg Schenk door de door koningin Elisabeth I van Engeland aangewezen landvoogd Leicester de verdediging van de oostgrens van het Staatse gebied opgedragen. In februari 1586 werd hij daartoe naar Neuss gezonden ter versterking van deze stad. Op 9 maart overrompelde hij met list Werl, diep in Westfalen. Hij verliet de stad overigens, na die geplunderd te hebben, korte tijd later weer. Leicester sloeg hem hierna op St. Georges Day (23 april) in zijn hoofdkwartier Utrecht tot ridder en overhandigde hem bij die gelegenheid een gouden keten (op vergelijkbare wijze als in Engeland personen tot ridder in de Orde van Kouseband geslagen worden). In opdracht van Leicester bouwde Schenk vervolgens in mei 1586 de (later) naar hem genoemde Schenkenschans, op de landtong bij de splitsing van Rijn en Waal (op Kleefs gebied dat daartoe veroverd werd). Deze was van groot strategisch belang. Overigens lag deze splitsing toen aanzienlijk meer oostelijk dan thans, namelijk ongeveer ter hoogte van het Duitse Griethausen. Aan Schenk herinnert hier nog het (thans Duitse) vestingplaatsje Schenkenschanz, dat evenwel op de plek ligt van het ongeveer vier kilometer westelijker gelegen fort Nieuw Schenkenschans, dat in 1635 aangelegd werd. Eind 1586 werd Schenk door de Staten-Generaal tot feitelijk militair gouverneur van het Overkwartier benoemd. Het gebied stond in die tijd onder grote Spaanse druk. De delen van het Overkwartier die in Staats bezit waren, moest hij verdedigen. In het omringende gebied mocht hij brandschattend rondgaan. Op 26 januari 1587 veroverde Schenk Ruhrort (bij Duisburg), dat hij overigens twee maanden later weer moest prijsgeven. In juni 1587 viel Geldern \u2013 waar Schenk in die tijd verblijf hield \u2013 in Spaanse handen. Terwijl hij op rooftocht was, werd de stad verraden. Aan het einde van dat jaar wist hij bij verrassing wel Bonn te veroveren. Hij liet de stad plunderen door zijn mannen. Hier was aanzienlijk meer te halen dan in het uitgemergelde Overkwartier. Omdat de Staten hem zover weg niet adequaat te hulp konden komen en bovendien geen aanspraak maakten op de stad, moest hij die eind september 1588 aan de Spanjaarden laten. Hij en zijn mannen kregen vrije aftocht. Hierna trok hij brandschattend rond in Rijnland, Kleef en Gelre. Zijn troepen (bijgenaamd de \u2018Pauwhanen\u2019) waren gevreesd. Om zijn toch wat geschonden blazoen op te poetsen besloot Schenk Nijmegen te veroveren. Een eind 1588 ondernomen \u2018aanval\u2019 mislukte echter, omdat in de nacht dat deze gepland was, het water van de Waal te hoog stond om soldaten in de nabijheid van de stad te brengen. Inmiddels was het grootste deel van het Overkwartier in Spaanse handen gevallen en werd Bleijenbeek belegerd. Op 25 juni 1589 werd het kasteel, na een beleg \n\n\n\nvan twee maanden, door de Spanjaarden veroverd en ging het voor Schenk verloren \u2013 een jaar later zouden de Spanjaarden het teruggeven aan Caspar van der Lippe. In juli verzorgde Schenk de proviandering van het garnizoen in Rheinberg, waartoe onder andere Rees en Wesel aan de Lippe ingenomen werden. In Wesel veroverde hij schepen met proviand, die naar Rheinberg gezonden werden. Op 7 augustus overviel hij bij Haltern (Munsterland) een Spaans konvooi op weg naar de Spaanse stadhouder van Friesland en (de stad) Groningen, Verdugo, en ging er met een rijke buit vandoor. Trots meldt hij de Raad van State, dat er op het slagveld duizend vijandelijke doden achterbleven en aan zijn zijde niet \u00e9\u00e9n. Op 10 augustus verzamelde hij een legermacht op de Schenkenschans. In de daaropvolgende nacht scheepte deze zich op zeventig schepen en scheepjes in en voer naar Nijmegen om de stad te verrassen. Ze wisten de stad bij de St.-Antonispoort binnen te dringen. De tegenstand was echter van dien aard, dat de aanvallers hals over kop moesten vluchten. Ze sprongen op de scheepjes, die soms echter overladen werden. Dit gold ook voor het schip waarop Schenk sprong. Het kantelde. Schenk viel overboord. Met zijn zware harnas aan had hij geen kans. Hij verdronk. Daags erna viste de bevolking van Nijmegen in de Waal naar verdronken soldaten, op zoek naar buit. Hierbij werd ook Schenk \u2018opgevist\u2019. Hij werd in opdracht van het stadsbestuur onthoofd en gevierendeeld. Zijn hoofd werd ter afschrikking aan de St.-Antonispoort gespiest en de overige delen van zijn lichaam bij de poorten opgehangen. Na acht dagen werden Schenks lichaamsdelen in een kist gedaan en naar de Kronenburger toren gebracht. Toen Maurits in 1591 de stad veroverde, werd Schenk met pracht en praal bijgezet in de St.-Stevenskerk. Een plaquette op de Antonispoort herinnert nog heden ten dage aan Schenks mislukte aanval op de stad en een ketting waaraan een van zijn \u2018quartieren\u2019 gehangen zou hebben, bevindt zich in het Museum Het Valkhof.", "Lambert Stoppendaal Pieterszoon": "Over de jonge jaren van Lambert Stoppendaal is weinig bekend. De familie Stoppendaal had zich in het begin van de 18de eeuw, vanuit het Kleefse land in Nijmegen gevestigd. Lamberts grootvader was bakker en vader Pieter was als klerk verbonden aan de secretarie van de stad. Aan de sociale stijging van de familie leverde ook Lambert Stoppendaal een bijdrage. Hij vervulde in Nijmegen lange tijd het ambt van notaris.Van vormende waarde was de vriendschap die hem bond met Hendrik Hoogers en Roeland van Eynden. De drie vrienden sleten \u2018genoegelijke uren in de Beoefening der Kunst en in de opscherping van elkanders vernuft\u2019. Verlichte idealen zetten in het muzisch triumviraat ogenschijnlijk de toon, maar in feite domineerde de vriendschap en waren de ambities en pretenties bescheiden. Over Stoppendaal werd gezegd dat hij zich tot \u2018Dichtkunst\u2019 en \u2018Muzijk\u2019 bepaalde, terwijl de belangstelling van de twee anderen vooral de teken- en schilderkunst gold. Al in 1769 waagde Stoppendaal zich \u2013 eerder dan zijn vrienden \u2013 op een nationaal podium met zijn lidmaatschap van het Leidse dichtgenootschap Kunst Wordt Door Arbeid Verkreegen . Hij was geen vlijtig genootschapper: aan het genootschap droeg hij weinig po\u00ebzie bij en jaarvergaderingen bezocht hij niet. Desondanks probeerde de dichter Johan van Hoogstraten hem in 1772 tot lidmaatschap van het rivaliserende Haagse genootschap Kunstliefde Spaart Geen Vlijt te verleiden. Op hoffelijke wijze bedankte Stoppendaal voor de eer: hij was al lid van een genootschap. Kennelijk wilde hij zich best nationaal manifesteren, maar dan wel in beperkte mate. In 1773 verscheen van hem in het toonaangevende maandblad Vaderlandsche Letteroefeningen het gedicht \n\n\n\n\u2018De Stormen\u2019, een vertaling uit het Frans. In datzelfde jaar wordt hij gesignaleerd in het album amicorum van Van Hoogstraten. Bescheiden nationale bekendheid dankte hij aan zijn Leidse lidmaatschap en aan de verzen en oorspronkelijke prozaschetsjes die in de Letteroefeningen werden opgenomen. In 1776 verliet hij Kunst Wordt Door Arbeid Verkreegen . In dat jaar ook veroorzaakte hij enig rumoer met een gedicht dat hij aan een bundel van het Rotterdamse genootschap Studium Sci\u00ebntiarium Genitrix bijdroeg. In de lofprijzing van het Rotterdamse genootschap gaf hij zo furieus af op de concurrentie, dat hij veel had uit te leggen. Er zijn aanwijzingen dat Stoppendaal omstreeks 1776 als secretaris werkzaam was voor mr Johan Adriaan van de Perre, de hoogste vertegenwoordiger (\u2018Eerste Edele\u2019) van het prinselijk gezag in Zeeland. Hij vergezelde de machtigste man van Zeeland op missies naar Den Haag, zoals hij zijn correspondenten weten liet. Aan deze \u2018Excellentie\u2019 droeg Stoppendaal in 1777 zijn belangrijkste boek op: de vertaling van het epos van de beroemde Portugese dichter Cam\u00f5es, Os Lusiadas . Als Lusiade werd het uitgegeven door een Amsterdamse en een Middelburgse uitgever. Stoppendaal, niet geverseerd in het Portugees, volgde de vrije bewerking in het Frans van J.F. de la Harpe uit 1776. In de opdracht stak Stoppendaal zijn bewondering voor het genie van Cam\u00f5es niet onder stoelen of banken. De vertaling droeg sporen van grote haast. Desondanks legde zij het fundament voor een kleine Cam\u00f5es-cultus in Nederland. De Cam\u00f5es die als een \u2018nationale held\u2019 de Nederlanders tot hero\u00efsche daden aanzette, was voor een belangrijk deel bekend dankzij deze vertaling. Vertalen werd in die jaren nog steeds gezien als een noodzakelijke leergang voor jonge dichters die daarna pas met het grote oorspronkelijke werk mochten beginnen. Stoppendaal leek ambitieus in zijn vertaalkeuze, maar tot een passend vervolg kwam het niet. In de Letteroefeningen publiceerde hij weliswaar modieuze verzen en charmante prozaschetsen, beschrijvingen van een Kleefs reisje, van de overstromingen in de omgeving van Nijmegen en van de kermis, maar groots of gedurfd werd het literaire werk van Stoppendaal nimmer. De beoefening van de kunsten reserveerde hij voor de vrije uren: kunst was \u2018uitspanning\u2019. Patriotse sympathie laat zich vermoeden bij de beschouwing van zijn vriendenkring, maar op echte politieke activiteit kon hij in periode 1780-1787 niet betrapt worden: met stadhouder Willem V op het Valkhof en met een klantgevoelig notariaat hoeft die politieke afzijdigheid niet te verbazen. Wel mengde hij zich vanaf september 1784 als \u2018Medelid\u2019 in het \u2018Maendaghs Musicq Collegie\u2019, dat iedere maandagavond concerteerde. Op het programma stond onder meer werk van J. Haydn, maar ook lokale meesters als W.G. Hauff presenteerden composities. Stoppendaal schreef in 1784 de tekst bij een van de cantates van Hauff. Meer dan een incident lijkt zijn bijdrage niet te zijn geweest. In weerwil van zijn magere artistieke ambitie bleef men hem beschouwen als een van de weinige dichtliefhebbers in Nijmegen. Toen het album amicorum van de Amsterdamse componist Bartolomeus Ruloffs in mei 1794 in Nijmegen arriveerde, was Stoppendaal een van de drie uitverkoren Nijmegenaren. Bij die gelegenheid liet Stoppendaal niet na om te somberen over het culturele isolement van Nijmegen, deels om het wervelend Amsterdam van Ruloffs beter te laten uitkomen. In Nijmegen ontbrak het kunstbeoefenaren aan \u2018aanmoediging\u2019, zo meende Stoppendaal. Dat hij in het verleden doof was gebleven voor de aanmoediging van nationale dichtgenootschappen verzweeg de dichter wijselijk. Met de komst van de Fransen in Nijmegen in 1794 deelde Stoppendaal in de opwinding die zich ook van zijn patriotse vriend Hoogers meester had gemaakt. Toen op 30 november 1794 het feest van de verse vrijheid gevierd werd, sloeg men na een plechtige gang door de stad een bord op de vrijheidsboom. Op dat bord prijkte \u2018een vers van Stoppendaal (...) zinspeelende op de vrijheid\u2019. Vermoedelijk luidde zijn kreupelrijm:\n\nGelukkig is \u2019t Volk. Gezegent is \u2019t land Waar Vrijheid, Gelijkheid en Liefde, gepaard gaat Hand in Hand.\n\nIn de voorbije jaren was de Nijmeegse rector E.J.B. Schonck op lokaal en landelijk niveau dichter voor Oranje geweest en nu dreigde Stoppendaal even de dichter van de Nijmeegse revolutie te worden. Weliswaar maakte hij in 1794 nog deel uit van het college van Gemeenslieden, maar weldra week de zichtbare betrokkenheid van Stoppendaal bij de politieke lotgevallen van stad en land. De letterkundige activiteiten van Stoppendaal beperkten zich in de nieuwe eeuw tot de uitgave van twee toneelspelen: Het Nieuw-jaar (1801) en De Kermisvreugd (1802), vol liefde en verwarring en de vertaling van po\u00ebzie van C.A. Helv\u00e9tius en N.G. L\u00e9onard ( Het Geluk , 1806). Deze drie werken werden door de Amsterdamse uitgever P.J. Uylenbroek uitgegeven. De intussen bedaagde notaris Stoppendaal trad in 1808\n\n\n\n\n\ntoe tot de plaatselijke schoolcommissie. Net als Hoogers bewoog Stoppendaal zich voorzichtig op het enige terrein waar de patriotse droom van een denkende en gelukkige mensheid nog gedroomd kon worden: het onderwijs. Verder wandelde \u2018den Procureur-Notaris en Dichter\u2019 dagelijks in gebogen tred, met de linkerhand op de rug, in het park waar eens het Valkhof had gestaan. In 1810 legde Hoogers hem zo vast: wandelend, \u2018met zijn gewoone drift\u2019. Zijn jeugdvriend achtte deze afbeelding van het wandelpark met Stoppendaal en andere voorname Nijmegenaren van betekenis voor de \u2018Nakomeling\u2019. Voor die \u2018Nakomeling\u2019 echter blijft veel van het leven en artistieke werk van Stoppendaal verborgen \u2013 zo wordt er verwezen naar enkele bundels po\u00ebzie van Stoppendaal, die in openbare collecties ontbreken \u2013, maar wat er wel van hem bekend is, biedt zicht op een Nijmeegs liefhebber van muziek en letteren, die met mate met eigen werk naar buiten trad.", "Johannes Teiler": "In het vredesjaar 1648 werd Johannes Teiler (of Teyler) te Nijmegen geboren. Van eenvoudige komaf zou deze Nijmegenaar een wonderlijke carri\u00e8re maken, die hem langs internationale hoven en tot in de hoogste regionen van de geleerdenwereld voerde. Zijn roem zou echter niet lang duren, en als hij al naam heeft gemaakt, dan is het als uitvinder van een nieuw proc\u00e9d\u00e9 voor kleurendruk. Zijn leven stond in het teken van de cartesiaanse filosofie en de vestingbouwkunde, op smaak gemaakt met schilderkunst en spionage. Maar het begon zoals gezegd zeer bescheiden. Als Engelse of Schotse huurling was William Taylor, zoals Teyler senior toen nog heette, in de Republiek gekomen, en had zich tijdens het Twaalfjarig Bestand blijvend in de Nederlanden gevestigd. Zijn naam veranderde hij in Willem Teyler, onder welke naam hij in 1617 in Zutphen trouwde met Jenneken Loots, met wie hij vier kinderen kreeg. Zij overleed echter jong en Teyler verhuisde naar Nijmegen, waar hij in 1637 met Anna van Haef uit Wesel hertrouwde. Hij verdiende zijn geld met een drankenhandel en begon in 1645 de herberg \u2019t Hert , tegenover de Waag aan de Nijmeegse Grote Markt, uit te baten. Twee jaar later verwierf hij het burgerschap van zijn woonplaats. \u2019t Hert was sinds de oprichting van de Kwartierlijke Academie in 1655, dus vanaf Johannes\u2019 zevende levensjaar, waarschijnlijk een ook door studenten regelmatig bezochte kroeg. Johannes Teiler doorliep de Latijnse School in Nijmegen en studeerde daarna aan de Kwartierlijke Academie. Kort voor de dood van zijn vader in april 1668 promoveerde de twintigjarige Teiler op 31 maart in de wijsbegeerte op de disputatie De anima philosophiae, sive rectae rationis ab errore discernendi ratione . Met\n\n\n\nzijn promotie voegde Teiler zich in het cartesiaanse kamp, bij zijn leermeester Theodorus Craanen. De bij het proefschrift gevoegde lofdichten suggereren dat al, maar ook inhoudelijk is dit overduidelijk. Teiler bespreekt de al door Descartes zelf geopperde mogelijkheid om vanuit de eerste zekerheid, dat je bent, zolang je denkt dat je bent (de bekende uitspraak \u2018cogito ergo sum\u2019 ), te komen tot een definitie van de toetssteen voor de waarheid, de heldere en onderscheiden gedachte. Op 9 oktober van hetzelfde jaar schreef hij zich in Leiden in voor het vervolg van zijn studie, maar waarschijnlijk heeft hij daar evenmin als in Nijmegen ander dan propedeutisch onderwijs gevolgd. Gezien zijn latere belangstelling is het waarschijnlijk dat hij zich in Leiden meer op de wiskunde heeft toegelegd, voor welk leergebied zich in Nijmegen, na de dood van Christiaan Otter in 1660, geen afzonderlijke leerstoel meer bevond. Wel hebben Craanen en de hoogleraar geschiedenis, Samuel Tennulius, onderwijs in de wiskunde verzorgd, maar hun primaire taak lag op een ander gebied. In 1670 werd Teiler weer gesignaleerd in Nijmegen, eerst bij een familieaangelegenheid en vanaf 15 april als hoogleraar op de door het vertrek van zijn leermeester Craanen vacant gekomen post. Daarmee was hij de eerste alumnus van de Kwartierlijke Academie die een aanstelling aan zijn alma mater kreeg. Bij de eerste driemaandelijkse salarisbetaling wordt hij aangeduid als \u2018 professor philosophiae et matheseos \u2019, en ook op het titelblad van de onder hem verdedigde disputaties liet hij een dergelijke aanduiding gebruiken, waaruit mag worden geconcludeerd dat zijn leeropdracht de wijsbegeerte en de wiskunde omvatte. Ruim een jaar later, bij de aanstelling van de jurist Gerard Noodt, kreeg Teiler \u201cwegens goede diensten en debvoiren\u201d een loonsverhoging van honderd gulden. Teiler was volgens zijn leerling Niebour, die later hofmedicus zou worden in Hannover, een zeer getalenteerd docent. Hij was, na zijn vertrek uit Nijmegen, kandidaat voor verschillende leerstoelen, maar wilde steeds zelf niet, of werd afgewezen vanwege zijn cartesiaanse gezindheid. Dat laatste was het geval in Utrecht. Verder was in hij kandidaat te Halle, Wolffenb\u00fcttel en Berlijn. Voor Teilers mogelijke aanstelling aan de Ritterakademie in Wolffenb\u00fcttel is door de beroemde \ufb01losoof en wiskundige G.W. Leibniz veel moeite gedaan. Hij kende Teiler van een ontmoeting in Parijs, en probeerde via Huygens opnieuw met Teiler in contact te komen. Huygens twijfelde eerst aan Teilers capaciteiten, maar werd naar zijn zeggen door de Utrechtse hoogleraar De\n\n\n\nVolder overtuigd van \u201cses bonnes qualitez\u201d. Ondanks een persoonlijk bezoek van zowel Huygens \u2013 die een halve mijl van Teiler af woonde \u2013 als de ambassadeur van Wolffenb\u00fcttel, liepen de pogingen op niets uit, waarschijnlijk omdat Leibniz niet op zijn vragen reageerde en omdat de Nijmegenaar vrij hoge looneisen had. Zijn verdere loopbaan verliep hierdoor geheel buiten de academische wereld, het meest in dienst van de Pruisische keurvorst, die hij hielp bij de verovering van R\u00fcgen (1676), Stettin (1678) en Namen (1693). Ook stond hij later in dienst van koning-stadhouder Willem III, opnieuw te Namen (1695). In 1676 had Teiler Nijmegen verlaten voor een betrekking bij de keurvorst van Brandenburg als vestingbouwkundige bij de belegering van het eiland R\u00fcgen. Op 8 april 1678 werd hij bovendien vast door de Duitse keurvorst in dienst genomen als docent wiskunde voor diens twee jonge zonen. Kort na zijn aanstelling aan het Berlijnse hof kreeg Teiler een extra toelage voor het onderhoud van de tekenaar die hij in dienst had. De tekeningen zullen met name hebben gediend voor berekeningen in het kader van aanvals- en belegeringswerken. Nog voor het einde van het jaar kreeg Teiler eervol ontslag. Hij werd opgevolgd door de Nijmegenaar Rutger van Langevelt, die wellicht eerder Teilers tekenaar was. Het ontslag van Teiler was het gevolg van intriges aan het hof, waar men jaloers was op het succes dat Teiler had behaald te R\u00fcgen en Stettin, dat hem als leraar van de prinsen veel invloed kan hebben gegeven. \n\n\n\nToch was het ontslag eervol, omdat de vorst zelf hem nog altijd gunstig gezind was. Deze heeft hem ook later nog, via zijn ambassadeur in Den Haag, gesteund. Teiler keerde hierop nog in hetzelfde jaar 1678 terug naar Nijmegen, waar hij de magistraat verzocht om betaling van achterstallig loon. Van de hem verschuldigde \u0192 4447,\u2013 kreeg hij er uiteindelijk \u0192 2700,\u2013. Van dit bedrag maakte hij een lange reis, waarvan hij achteraf \u2013 opnieuw vanuit Nijmegen \u2013 schriftelijk verslag deed aan de Brandenburgse vorst, in de hoop zo weer in diens gunst te komen. Het doel van de reis was, zo schreef hij zijn voormalige werkgever, het vergroten van zijn vestingbouwkundige kennis. Als dekmantel zou hij zich voor kunstschilder hebben uitgegeven, hoewel het schilderen op zich voor hem ook een doel moet zijn geweest. Naast de Berlijnse brief zijn van Teilers reis nog twee verhalen overgeleverd via Jacob Campo Weyerman. Deze fantastische verhalen, die hij uit de tweede hand vernam, zijn hoogstwaarschijnlijk inderdaad door de voormalige Nijmeegse professor verteld, gezien de vergelijkbare toon van de brief aan de Brandenburgse vorst. Tijdens zijn reis, door vrijwel alle landen van het Middellandse-Zeegebied, verbleef Teiler enige tijd in Rome, waar hij lid was van de Nederlandse schildersvereniging \u2018de Bentveughels\u2019. Naar het gebruik van de vereniging kreeg Teiler een bijnaam, \u2018Speculatie\u2019, een dubbelzinnige verwijzing naar Johannes\u2019 karakter en naar het Latijnse speculator , spion. Speculatie was niet Teilers eerste bijnaam in Rome. Eerst heette hij Ezel en later, nadat hij met het geven van banketten een vleiender bijnaam had geprobeerd te kopen, Gouden Ezel. Het feit dat Teiler onmiddellijk in de schilderskring werd opgenomen, is overigens een duidelijke aanwijzing voor zijn schildersvaardigheden. Na zijn reis vestigde Teiler zich opnieuw in de Republiek, ditmaal in Holland. Hij kocht het huis te Blotinge bij Rijswijk, waar hij gedurende een jaar (16951696) woonde en een drukkerij had. In 1697 hoopte Teiler opnieuw in de dienst van de keurvorst te komen. Hij verkocht zijn drukplaten en probeerde via minister Danckelmann de gunst van het Berlijnse hof te verwerven. Danckelmann viel echter in ongenade, waardoor ook Teilers carri\u00e8re werd gefrustreerd. Zijn kennis op het gebied van de aanleg, verdediging en belegering van vestingen legde hij vast in zijn indertijd zeer wijd verspreide Architectura militaris (Rotterdam 1688). Hierin maakte Teiler een verbinding tussen zijn verschillende talenten, door de belegering en forti\ufb01catie op wiskundige principes te gronden. De meeste bekendheid verwierf Teiler echter niet met zijn vestingbouwkunde, noch met zijn academische werk. Zijn naam werd een begrip in de kunst- en drukhistorische wereld dankzij het door hem uitgevonden kleurendrukproc\u00e9d\u00e9, waarvoor hij in 1688 octrooi verkreeg. Teiler is zich in de loop van de jaren \u201970 van de 17de eeuw met drukken gaan bezighouden, in de periode dat de Nijmeegse academie stil lag. Het oorspronkelijke doel van Teilers drukwerkzaamheden was militair van aard. Hoe baanbrekend de uitvinding ook was, doordat Teiler niet afstapte van de basismethode van de lijngravure, is zijn proc\u00e9d\u00e9 geen lang leven beschoren geweest. Alleen in Engeland heeft het een aanzienlijke verspreiding gekend. Omdat Teiler met zijn techniek alleen lijnen kon drukken, moest hij zijn afbeeldingen met de hand bijkleuren. Hiermee was hij een voorloper van de Engelse gewassen-aquarelschool van rond 1800. Zijn mooiste drukken heeft Teiler zelf gebundeld uitgegeven. Daarnaast heeft hij een werk geschreven over schilderkunst, architectuur, geometrie en perspectieven, waarvan helaas alleen het titelblad is overgebleven. Dit werk geeft wel zijn veelzijdigheid aan. De gegevens die van hem bekend zijn, blijken echter te schaars om meer dan het bovenstaande te zeggen. Daarom ook is het des te betreurenswaardiger dat een handgeschreven biografie, waarvan Roukens in 1769 nog een exemplaar vermeldde, verloren is gegaan. Van Teiler kan achteraf niet meer worden gezegd dan dat hij iemand was die van belang had kunnen zijn. De waardering voor zijn intelligentie en doceerkwaliteiten \u2013 uit de mond van zeker niet de minste personen \u2013 is algemeen, en wordt nog versterkt door zijn kandidatuur voor verschillende professoraten. Teilers veelzijdigheid heeft hem naar alle waarschijnlijkheid parten gespeeld, wat opnieuw een argument is voor de verklaring van zijn Romeinse bijnaam Speculatie.", "Thomas Janszoon Witteroos": "Over afkomst en jeugd van Witteroos valt niets te melden. Tussen 1553 en 1572 woonde hij in Schoonhoven, waar hij bekend was als Thomas de Schilder. Vanaf 1558 voerde hij de titel meester-schilder. Waar of bij wie hij zijn opleiding kreeg is evenmin bekend. Het schildersbedrijf alleen bracht niet voldoende brood op de plank en Thomas Janszoon bekwaamde zich in de landmeetkunde om zijn inkomsten aan te vullen. Zo kreeg hij in 1568 van de Gelderse Rekenkamer opdracht om de in 1567 geconfiskeerde Culemborgse goederen in Gelderland te meten en in kaart te brengen. Op dat moment was er geen gezworen landmeter in gewestelijke dienst, zodat de overheid voor landmeterswerkzaamheden regelmatig een beroep moest doen op landmeters uit de grotere steden in de provincie, of zelfs uit andere provincies. In een \u2018barri\u00e8re\u2019gewest als Gelre \u2013 in dit gewest en aan de gewestelijke grenzen vonden voortdurend oorlogshandelingen plaats \u2013 was er voor landmeters heel wat werk te verrichten. Landmeetkundige hulp werd ook ingeroepen bij juridische kwesties, waterstaatszaken en bij het opmeten van allerlei percelen. Het gewest kon geen beroep doen op de landmeters Jacob van Deventer [ca. 1505-1575] en Christiaan Sgrooten [ca. 1530-1603/04], die in dienst van Filips II militair-topogra\ufb01sche karteringen verrichtten in de Nederlanden. Er was duidelijk behoefte aan een goede landmeter in vaste dienst van Gelre en Zutphen, en Witteroos van zijn kant zocht een vaste betrekking. Hij verzocht, waarschijnlijk nog in 1568, bij de Rekenkamer om een aanstelling als landmeter. Een probleem was echter dat hij nog niet officieel als landmeter was erkend. De Rekenkamer eiste dat hij examen deed bij een erkende landmeter en een attestatie daarvan overlegde, voordat hij in dienst kon treden. In Gelderland was er geen landmeter die hem kon examineren. Tevergeefs probeerde Witteroos een landmeter in Holland te vinden die hem het examen wilde afnemen. Uiteindelijk namen de Gelderse autoriteiten genoegen met verklaringen van de plaatselijke gezagsdragers in Schoonhoven, Lekkerkerk, Krimpen en van de procureur-generaal van de koning aan het Hof van Holland, meester Reinier Moons (1523-1571), waaruit bleek dat Witteroos niet alleen een bekwame landmeter was, maar ook een goed katholiek. Witteroos legde op 4 november 1569 voor het eerst de eed af voor de \u2018Heren van de Rekening\u2019 in de Rekenkamer. Daarna zwoer hij op 17 april 1570 voor het Hof van Gelre, dat hij de koning (Filips II) goed en trouw zou dienen, en alles zou doen wat een goede, onpartijdige, eerlijke en trouwe landmeter en kaartmaker behoorde te doen. Deze procedure was gebruikelijk voor ambtenaren in die tijd. Vanaf dat ogenblik mocht hij zich gezworen landmeter noemen. Hof en Rekenkamer maakten vanaf de benoeming van Witteroos uitsluitend van zijn diensten gebruik. Het gezag dat Witteroos in Gelderland al snel genoot bleek ondermeer uit het feit dat hij in 1571 een kaart die een juridische kwestie in Gelderland weergaf en door twee Utrechtse landmeters was vervaardigd, moest goedkeuren. Tussen 1568 en 1575 vervaardigde Witteroos in dienst van Filips II en het gewest Gelderland bijna tachtig kaarten, waaronder twee kaartboeken. Van zijn oeuvre zijn 31 kaarten in origineel en twee als 17de-eeuwse kopie bewaard gebleven. Latere landmeters gebruikten regelmatig zijn kaarten als basis voor hun werk. De voorspoed was echter van korte duur. Schoonhoven, de woonplaats van Witteroos, werd op 1 oktober 1572 ingenomen door admiraal Willem Lumey en zijn watergeuzen, die \ufb02ink huishielden. De katholieke en koningsgezinde Witteroos werd gedwongen om samen met zijn gezin de vlucht te nemen. Kort daarop verzocht de totaal berooide landmeter de Gelderse Rekenkamer om een vast tractement. Gezien de kwaliteit van zijn werk had hij toch recht op een betere betaling en een vast inkomen, zo meende hij. Witteroos was bereid om zich in Arnhem te vestigen om zo de koning beter te kunnen dienen. Begin november 1572 kreeg hij toestemming van het Hof van Gelre om\n\n\n\nzich bij het Spaanse leger, dat Zutphen belegerde, te voegen om tekeningen van het beleg te maken. Twee jaar was Witteroos vervolgens in dienst van de hertog van Alva en diens zoon Don Frederiko, de bedwinger van Zutphen, en verbleef hij in het gevolg van de laatste aldaar. Gedurende deze tijd bracht hij de gecon\ufb01squeerde landerijen van deze stad in kaart. Witteroos verbleef in 1573 ook tijdelijk in Utrecht. In december 1573 kreeg hij eindelijk zijn felbegeerde vaste aanstelling op voorwaarde dat hij zich in Arnhem vestigde. In het voorjaar van 1574 verbleef Witteroos echter nog steeds in Zutphen, ondanks herhaald aandringen van de Rekenkamer om in Arnhem te komen wonen. Op 17 mei 1574 kreeg Witteroos van de stadhouder Gilles van Barlyamont het bevel om aan de vestingwerken van Arnhem te werken. In 1568/69 was er reeds aan de Arnhemse fortificati\u00ebn gebouwd onder leiding van ingenieur Francesco Orologio, maar deze ingenieur was in 1569 vertrokken zonder het werk af te maken. Pas in 1574 werd na jarenlang aandringen van de Gelderse zijde bij de landvoogd en de stadhouder, besloten om de vestingwerken te voltooien. Witteroos kreeg de opdracht om nieuwe tekeningen te maken van de door Orologio achtergelaten ontwerpen. In de maanden daarna was Witteroos dagelijks tussen vijf uur \u2019s ochtends zeven uur \u2019s avonds op de forti\ufb01cati\u00ebn te vinden. Regelmatig overlegde hij met de stadhouder over de voortgang van het werk. Zo verbleef hij tussen 4 en 12 augustus in diens legerkamp voor het belegerde Zaltbommel voor een werkbespreking aan de hand van zijn tekeningen. Kort daarop maakte Witteroos een dienstreis naar Amsterdam en kocht hij onderweg in Utrecht materialen ten behoeve van de vestingbouw. Verschillende Veluwse dorpen moesten als arbeidsplicht ten behoeve van de vestingwerken graafwerkzaamheden verrichten in de stadsgrachten, en zand leveren. Witteroos controleerde of elk dorp zijn aandeel leverde en of het werk goed werd uitgevoerd. Verder deed hij waterpassingen voor de stadsgrachten van de Rijnpoort tot de Nieuwe Sluis. Arnhemse burgers, wier buiten de Velperpoort gelegen hoven tot forti\ufb01cati\u00ebn vergraven zouden worden, konden, om in aanmerking te komen voor schadevergoeding, hun land laten opmeten en in kaart laten brengen door een be\u00ebdigd landmeter. Op 24 maart 1575 reisde Witteroos in opdracht van de Rekenkamer naar Deventer om daar metingen te verrichten. De toestand op de Veluwe was echter zeer onveilig en de landmeter was voor zijn vetrek door de Rekenkamer er meermaals op gewezen, dat hij de opdracht niet hoefde aan te nemen. Zou hij toch gaan\n\n\n\ndan was dat voor eigen risico. Geldnood, meer nog dan plichtsbesef, deed hem besluiten de opdracht aan te nemen. Kort nadat hij Arnhem had verlaten werd Thomas Witteroos door opstandelingen overvallen en vermoord. Zijn dode lichaam werd door zijn voerman naar Arnhem teruggebracht. Het gezin van Witteroos bleef onbemiddeld achter. Witteroos heeft kaarten gemaakt van de domeinen in de Moft (onder Renkum en Ede), het Koenenbosch, Vorchten, de (geprojecteerde) Grift tussen Nijmegen en Arnhem, het veer te Doesburg, de Linge bij Heteren, het dorp Beek in het graafschap Bergh, de weg van Ellekom naar het Doesburgse Veer, de limieten bij Klarewater, de domeinbossen in het Nederrijkswald en Groesbeek, de Waal bij Slijk-Ewijk, tussen Ewijk en Loenen en bij Zaltbommel, gecon\ufb01squeerde goederen in Ede, waarden in de IJssel bij Dieren, de venen te Stralen en de Kleine Gelderse Waard in de Rijn. Als kunstenaar en schilder blijft Witteroos tot op heden voor ons een onbekende. Witteroos was een man die overtuigd was van zijn kwaliteiten als schilder en landmeter en hij kwam daar ook bij elke gelegenheid voor uit. Hij\n\n\n\nwekt soms de indruk, dat hij vond dat men hem niet op de juiste waarde schatte. Regelmatig kwam hij in con\ufb02ict met de Rekenkamer over de uitbetaling van zijn tractement en de hoogte van zijn declaraties. Zijn tekenstijl was elegant en zwierig. Soms veroorloofde hij zich op zijn kaarten enige vrijheden als kunstenaar ten koste van de werkelijkheid bij de weergave van topografische details. Ook liet hij zijn artistieke vormgeving nog wel eens prevaleren boven de meetkundige nauwkeurigheid van zijn kaarten. Thomas Janszoon Witteroos was de eerste in een lange rij van gezworen landmeters van Gelderland.", "David Hendrik Chass\u00e9": "David Hendrik Chass\u00e9 stamde uit een Hugenotengeslacht, waarvan verscheidene leden het predikantsambt bekleedden. Zijn vader brak met deze traditie en werd legerof\ufb01cier. Ook David Hendrik, de jongste van vijf kinderen uit zijn huwelijk met een Tielse regentendochter, koos voor een militaire carri\u00e8re. Al op tienjarige leeftijd verruilde hij de Franse school in Tiel voor een plaats als cadet in het infanterieregiment van zijn vader. In mei 1781 kreeg hij hier de rang van tweede luitenant. Weldra werd duidelijk dat de jongen de juiste loopbaan had gekozen, want, hoewel klein van stuk, toonde hij zich bij verschillende gelegenheden onverschrokken en doortastend. Tijdens de overstroming van de Tielerwaard in 1783 zou hij bijvoorbeeld met gevaar voor eigen leven enkele mensen van de verdrinkingsdood hebben gered. In de politiek roerige jaren \u201980, toen de Republiek steeds verder verscheurd raakte door de partijstrijd tussen behoudzuchtige Orangisten en hervormingsgezinde Patriotten, koos Chass\u00e9 voor de laatstgenoemden. In 1786 nam hij ontslag uit het door de Prins beheerste leger en ging hij de kleine troepenmacht versterken die de Patriotten langs de grens van Holland en Utrecht hadden samengetrokken. In de rang van kapitein verdedigde hij onder meer Muiden en Weesp tegen het Pruisische leger dat in september 1787 de Prins te hulp kwam. Beducht voor represailles van de Orangisten nam Chass\u00e9, met vele anderen, de wijk naar Frankrijk. Ook het feit dat hij \u2013 opvliegend van aard \u2013 kort tevoren in een duel, naar aanleiding van een hoogopgelopen politiek meningsverschil, zijn tegenstander had doodgeschoten, dwong hem tot dit overhaaste vertrek. Of zijn echtgenote, Johanna van Nieuwenhoven uit Dirksland \u2013 de zuster van een van zijn zwagers \u2013, met wie hij een jaar\n\n\n\neerder was getrouwd, hem vergezelde, is niet zeker. Als 23-jarige beroepsof\ufb01cier wist Chass\u00e9 in juli 1788 een eerste-luitenantsplaats in het Franse leger te verwerven. Dit leger werd spoedig na de bestorming van de Bastille een revolutionaire strijdmacht, die het moest opnemen tegen de troepen van de contrarevolutionaire buurlanden. Als kapitein in het L\u00e9gion franche \u00e9trang\u00e8re vocht Chass\u00e9 vanaf 1792 in de Zuidelijke Nederlanden en Staats-Brabant. Met zijn jagers steeds in de voorste linies strijdend werd hij in juni 1794 door een kogel in de rechterbovenarm getroffen. Hij hield\n\n\n\ner een blessure aan over die hem de rest van zijn leven, vooral bij het schrijven, zou hinderen. Na nog hetzelfde jaar tot luitenant-kolonel te zijn bevorderd veroverde Chass\u00e9 eind december 1794 het vestingstadje Zaltbommel. Met de hoofdmacht trok hij vervolgens verder de Republiek in. Kort daarop was de omwenteling overal een feit. In april 1795 verliet overste Chass\u00e9 het Franse leger om, in gelijke rang, als bevelhebber van een bataljon lichte infanterie in dienst te treden van de \u2018Bataafsche Armee\u2019. In de jaren die volgden, leidde hij het trekkende bestaan van een garnizoenscommandant, steeds verhuizend van de ene vestingstad naar de andere. In deze hoedanigheid zou hij ook tweemaal \u2013 in het voorjaar van 1797 en in de winter van 1799/1800 \u2013 voor korte tijd terugkeren naar zijn geboorteplaats Tiel. Chass\u00e9 was inmiddels gescheiden van Johanna van Nieuwenhoven en in 1796 hertrouwd met Elisabeth Irish, een Britse weduwe, die hem nog hetzelfde jaar een zoon schonk. Gelukkig werd Chass\u00e9 nooit te lang achtereen tot de monotonie van het garnizoensbestaan veroordeeld. Aangezien Frankrijk van zijn Bataafse bondgenoot bij herhaling militaire bijstand verlangde, diende hij in de loop der jaren verscheidene malen met zijn troepen uit te rukken. In 1796, 1800, 1805 en 1806/1807 nam Chass\u00e9 deel aan veldtochten in Duitsland: eerst driemaal tegen de Oostenrijkers en daarna tegen de Pruisen. Tot gevechtshandelingen kwam het hierbij overigens alleen in de winter van 1800, toen de Bataafse troepenmacht felle strijd moest leveren aan de rivier de Main. Vooral in de gevechten bij de vesting W\u00fcrzburg gaf Chass\u00e9 aan het hoofd van de lichte infanterie blijk van grote dapperheid. Een jaar eerder, in de late zomer en herfst van 1799, had hij zich in eigen land te velde kunnen bewijzen, toen het Bataafse leger met Franse steun in Noord-Holland een verbeten strijd moest leveren tegen een omvangrijke Brits-Russische invasiemacht. Intussen maakte Chass\u00e9 promotie. Na in juni 1803 tot kolonel te zijn bevorderd werd hij drie jaar later generaal-majoor. Hij bekleedde die rang toen niet meer in het Bataafse leger, want in 1806 had de Franse keizer Napoleon van de republiek een koninkrijk gemaakt en hier zijn broer Lodewijk Bonaparte op de troon geplaatst. Toen deze in 1808 van Napoleon opdracht ontving een brigade van circa drieduizend man te leveren voor zijn oorlog in Spanje, kreeg Chass\u00e9 hierover het commando. Het was een bijzonder eervolle benoeming op een bijzonder onaangename post. De oorlog op het Iberisch schiereiland liep namelijk spoedig uit op een guerrilla, waarin de strijdende partijen zich te buiten gingen aan de gruwelijkste wreedheden. Ook Chass\u00e9 toonde zich meedogenloos in zijn represaillemaatregelen en bij het handhaven van de krijgstucht. Als blijk van waardering voor de wijze waarop hij zich van zijn moeilijke taak kweet, werd Chass\u00e9 op 1 juli 1810 door koning Lodewijk met de titel \u2018baron\u2019 in de adelstand verheven. Ruim een week later was het met het Koninkrijk Holland gedaan. Het land werd ingelijfd bij Frankrijk en verloor daarmee zijn onafhankelijkheid. Dit laatste heeft Chass\u00e9 \u2013 sinds september 1810 brigadegeneraal \u2013 Napoleon nooit vergeven. Toen de keizer hem op 30 juni 1811 als \u2018baron de l\u2019Empire\u2019 in de Franse adel opnam, weigerde hij de daarbij behorende oorkonde in ontvangst te nemen. Intussen waren de keizerlijke troepen in Spanje langzaam maar zeker naar het noorden teruggedrongen door een Brits-Spaanse strijdmacht onder de hertog van Wellington. In juni 1813 wist deze de Fransen een zware nederlaag toe te brengen bij Vitoria. Voor Chass\u00e9 persoonlijk waren de gevolgen rampzalig: in de chaos na de slag viel zijn rijtuig, met daarin al zijn geld en overige bezittingen, in handen van de vijand. Maar ook nu de Fransen steeds verder in het nauw werden gebracht, bleef hij \u2013 zijn of\ufb01cierseed getrouw \u2013 hun zaak zijn beste krachten geven. In januari 1814 werd Chass\u00e9 met zijn troepen naar noordoost-Frankrijk gezonden, waar Napoleon met man en macht probeerde te beletten dat de geallieerden Parijs zouden binnentrekken. Ook hier spaarde hij zichzelf niet en leidde hij zijn manschappen persoonlijk ten strijde. In de slag bij Arcis-sur-Aube nam de generaal zelfs de trom over van een gesneuvelde tamboer om persoonlijk de stormmars te slaan. Steeds opnieuw stelde Chass\u00e9 zich aan de grootste gevaren bloot. Zijn uniform werd aan \ufb02arden geschoten, en hij liep enkele kneuzingen en verwondingen op, waaronder een ernstige aan zijn rug. Verscheidene paarden werden onder hem gedood. Daarbij was tot zijn grote verdriet ook zijn lievelingsrijdier Moes, dat hij tijdens de gehele Spaanse veldtocht in vele veldslagen en gevechten had bereden. Het tij was voor Napoleon niet te keren, alle inspanningen van zijn troepen ten spijt. Na diens troonsafstand vroeg Chass\u00e9 ontslag uit Franse dienst, dat hem begin oktober 1814 in de rang van luitenant-generaal werd verleend. Na zes jaar afwezigheid kon hij eindelijk terugkeren naar zijn vaderland, waar de nieuwe Oranjevorst graag van zijn diensten gebruik wilde maken. Koning Willem I twijfelde niet aan Chass\u00e9\u2019s trouw toen Napoleon enkele maanden later opnieuw in\n\n\n\nFrankrijk aan de macht kwam, en met de woorden \u201cIk sta voor hem in!\u201d gaf hij hem het commando over de derde divisie. De geallieerde opperbevelhebber, de hertog van Wellington, deelde dit vertrouwen echter niet. Tijdens de slag bij Waterloo op 18 juni 1815 plaatste hij de Nederlandse generaal daarom met zijn troepen achter de frontlijn. Het verhinderde Chass\u00e9 niet op eigen initiatief zijn infanteristen een beslissende aanval met gevelde bajonet te laten uitvoeren, toen de Fransen op een kritiek moment de geallieerde linies dreigden te doorbreken. Zijn in Spanje verworven bijnaam \u2018Generaal Bajonet\u2019 deed hij hiermee opnieuw eer aan. Met de de\ufb01nitieve nederlaag van Napoleon brak een periode van vrede aan voor het jonge koninkrijk waarin de noordelijke en zuidelijke Nederlanden in 1815 waren samengebracht. Voor de vijftigjarige generaal betekende dit een rustig, maar saai commandantsbestaan. Van huiselijk geluk was daarbij opnieuw geen sprake, want in 1816 scheidde Chass\u00e9 van zijn tweede echtgenote. Sinds 1815 was Mechelen zijn standplaats, daarna van 1817 tot 1819 Brussel en vervolgens Antwerpen. Bij het Oranjehuis bleef de oude vechtjas intussen in hoog aanzien staan. Zijn gezag was zo groot dat hij bij een gelegenheid de kroonprins openlijk zou hebben tegengesproken met de woorden: \u201cIk ben een Gelderschman, die geen veinzen kent. Daarom neem ik de vrijheid, Uwe Koninklijke Hoogheid te zeggen, dat U groot ongelijk hebt\u201d. Ook de wijze waarop de beide zoons van Willem I als legerbevelhebbers in september 1830, bij het begin van de Belgische opstand, het oproer in Brussel trachtten te bedwingen, werd door hem onomwonden gekritiseerd. Maar ook Chass\u00e9 zelf \u2013 sinds juli 1831 generaal der infanterie \u2013 was niet vrij van fouten. Door de citadel van Antwerpen van oktober 1830 tot december 1832 tegen de Belgen en hun Franse bondgenoten te verdedigen zou hij zijn grootste militaire roem verwerven. Maar of die reputatie terecht is, mag worden betwijfeld. In Bataafse en Franse dienst had Chass\u00e9 zich een onvolprezen aanvoerder van troepen te velde getoond, maar voor het opperbevel bleek hij minder geschikt. Mogelijk kunnen zijn beoordelingsfouten en nalatigheden ten dele worden verontschuldigd door zijn leeftijd en wankele gezondheid. Zo werd hij in toenemende mate gehinderd door een hernia, een gevolg van een val van zijn paard in 1826. De standvastige wijze waarop de 67-jarige generaal met zijn troepen tijdens de laatste drie weken van het beleg een ononderbroken Frans artilleriebombardement doorstond, mag echter aanspraak maken op ieders bewondering. De inwoners van Tiel leefden al die tijd intens met hun oud-stadsgenoot mee. Zo reisde in 1831 een deputatie uit hun midden naar Antwerpen om hem daar een gouden eredegen aan te bieden als \u201ceen openlijk bewijs hunner erkentenis\u201d. Chass\u00e9 op zijn beurt zond de Tielenaars een portret van zichzelf, dat een plaats kreeg in het stadhuis. Nadat Chass\u00e9 de citadel eind december 1832 had moeten overgeven, werd het garnizoen in krijgsgevangenschap naar Saint-Omer gevoerd. De commandant wilde als vanzelfsprekend het lot van zijn of\ufb01cieren en manschappen delen. Bijna een half jaar bleven zij ge\u00efnterneerd in Noord-Frankrijk. Eind mei 1833 leidden vorderingen in het diplomatiek overleg ertoe dat de verdedigers van Antwerpen naar het vaderland konden terugkeren. Chass\u00e9 wilde zich \u2013 na veel aandrang \u2013 nog wel door koning Willem I aan het hof laten ontvangen, maar wees openbare huldigingen in Den Haag en Tiel af. \u201cIk heb niets gedaan dan mijnen pligt\u201d, liet hij weten. \u201cHet is een bloot toeval, dat ik de nu voleindigde rol heb moeten spelen. Het volk roept nu: Papa Chass\u00e9! Maar ik heb te lang geleefd en te veel menschenkennis opgedaan, om dat alles niet op zijnen waren prijs te schatten\u201d. Van hoeveel inzicht deze woorden getuigden, zou later, in 1841, blijken. Eind januari 1834 werd Chass\u00e9, ondanks zijn gevorderde leeftijd en delicate gezondheid, benoemd tot commandant van de belangrijke vestingstad Breda. Na de totstandkoming van het vredesverdrag met Belgi\u00eb werd hij in juli 1839 uit deze functie ontheven. Als eerbewijs benoemde Willem I de bejaarde generaal drie maanden later tot lid van de Eerste Kamer. Nog afgezien van de vraag of deze ijzervreter hier op zijn plaats was, bleek het voor hem vanwege zijn slechte lichamelijk conditie nauwelijks mogelijk vanuit Breda naar Den Haag te reizen om er de vergaderingen bij te wonen. Een ander eerbewijs, namelijk het voor het leven toegekende generaalstraktement, werd hem evenwel ontnomen. Als gevolg van bezuinigingen ontving hij vanaf 1841 slechts het normale generaalspensioen, waardoor zijn inkomsten aanzienlijk verminderden. Die gingen nog verder achteruit toen hij \u2013 in verband met de gewijzigde samenstelling van de Eerste Kamer als gevolg van de grondwetswijziging \u2013 zich in september 1848 gedwongen zag ontslag te nemen als senator. Tot zijn grote spijt was hij hierdoor genoodzaakt afstand te doen van zijn liefste bezit en enige ontspanningsmogelijkheid, namelijk zijn rijpaarden. David Hendrik Chass\u00e9 overleed acht maanden later, na een korte ziekte, op 84-jarige leeftijd in Breda. Familieleden waren daarbij niet aanwezig; zijn enige\n\n\n\nzoon was aan het begin van de jaren \u201930 omgekomen in Indi\u00eb. Aan het sterfbed zaten slechts enkele trouwe vrienden. Het aanbod van koning Willem III om de generaal met militaire eer te begraven werd beleefd afgewezen. Men respecteerde Chass\u00e9\u2019s wens dat slechts twee rijtuigen zijn stoffelijk overschot zouden volgen. Aldus werd hij in alle stilte en eenvoud begraven op het kerkhof van de Nederlands-hervormde kerk in het dorpje Ginneken bij Breda.", "Eibert den Herder": "Toen Eibert negen jaar oud was overleed zijn moeder en besloot vader Teunis dat Eibert, samen met zijn jongere broer Beert en zusje Jannetje, meeging aan boord van het 40-tons vrachtscheepje Vertrouwen, waarmee hij brandhout, scheepstimmerhout en veevoeder vervoerde. De kinderen genoten onderwijs in de plaatsen waar het schip aanmeerde: Amsterdam of Harderwijk. Zo raakten de kinderen ook vertrouwd met de Zuiderzee. Aangemoedigd door het weergaloos rijke ansjovisjaar 1890 kocht vader Teunis een jaar later, samen met een visserman uit Harderwijk, een kuilnet en maakte dat jaar als gelegenheidsvisser een prachtige \u2018besomming\u2019 (winst). Hij liet zijn schip inschrijven onder registratienummer HK80 en viste zijn deel ruimschoots bij elkaar in de goede ansjovisjaren die na 1891 nog volgden. Eibert voer tot zijn dertigste op het schip van zijn vader. Rond 1898 kwam hij als milicien bij de pontonniers te Dordrecht en bracht het daar tot sergeant. Hij keerde in 1903 terug in Harderwijk en vestigde zich als vishandelaar. Zijn broer Beert bleef met het schip Vertrouwen in de vaart. De stad Harderwijk telde in die tijd ongeveer 7500 inwoners. Er waren 158 schepen ingeschreven, waarop tien procent van de mannelijke beroepsbevolking werkzaam was. Nadat vader Teunis zijn schip in 1904 verkocht had, begon hij samen met zijn twee zoons een garnalenpellerij. De garnalen lieten zij vangen, pellen en inblikken. Hun afzetgebied was vooral Engeland. Het pellen van de garnalen werd uitbesteed aan gezinnen die op zo\u2019n manier nog \u2018een daggeldje konden maken\u2019 als de kinderen daarbij voor en na schooltijd konden worden ingezet. Om zich te verzekeren van een regelmatige aanvoer had de \ufb01rma in de periode 1907-1916 vijf botters in de vaart. De garnalenfabriek werd vanaf 1912 gecombineerd met een vismeelfabriek, waarin de te kleine garnalen, die niet gepeld konden worden, werden gedroogd om daarna verkocht te worden als pluimveevoer. Toen in 1915 de handel met Engeland ten gevolge van de oorlogstoestand niet meer mogelijk was, legden de broers zich geheel toe op de vismeelproductie en in 1916 verkochten zij al hun schepen. De aanvoer van grondstoffen, dode garnaal en nest (ondermaatse vis) werd verzorgd door de plaatselijke vissers. In 1918 werd de Wet tot afsluiting en droogmaking van de Zuiderzee door het parlement aangenomen. Om zich tegen\n\n\n\nhet stagneren van de aanvoer voor de visconserven en vismeelproductie in te dekken, startten Eibert en Beert rond 1920 iets geheel nieuws: een kalkzandsteenfabriek, de eerste echte industrie in Harderwijk! De fabriek heeft tot 1936 gefunctioneerd. Eibert den Herder was in Nederland de drijvende kracht achter het verzet tegen de regeringsplannen voor de afsluiting en droogmaking van de Zuiderzee. Tientallen protestbrieven van vissers \u00e9n mensen die in de nevenbedrijven werkzaam waren, gingen naar de regering en de instanties die zich bezighielden met de planvorming en uitvoering van de Zuiderzeewerken. Vele ingezonden stukken bereikten de pagina\u2019s van plaatselijke en landelijke kranten en tijdschriften. Talloze vergaderingen en protestbijeenkomsten werden door Den Herder in alle plaatsen rondom de Zuiderzee belegd. Toen in 1925 ook de Zuiderzeesteunwet werd aangenomen, ontstond er een zekere vijandigheid tegen de waterstaatsplannen omdat de vissers geen schadevergoeding zouden krijgen, maar \u2018steun\u2019 waarvoor zij de hand op moesten houden. Ook de uitvoering van de wet was ingewikkeld en kwam over als onrechtvaardig. Eibert begon met het schrijven van boeken en brochures. Zo verschenen De drooglegging der Zuiderzee, een ramp voor Nederland (Harderwijk 1925), Domme golven, ingenieurskunst en keileem. Eenige beschouwingen over de Zuiderzeewerken (Harderwijk 1929) en Het Zuiderzeedrama (Harderwijk 1929). In deze publicaties waarschuwde hij onafgebroken voor de gevolgen van de afsluiting en droogmaking van de Zuiderzee. Hij wilde aantonen dat de ingenieurs van Rijkswaterstaat dingen over het hoofd zagen die het hele afsluitingsplan tot een \u201clevensgevaarlijke daad\u201d maakten, \u201cgevaarlijk voor de natie en de economie\u201d. Zijn belangrijkste argumenten waren: De Afsluitdijk zal het nooit kunnen houden tegen de zware noordwesterstormen. Een eeuwenoude en veelbelovende bedrijfstak zal verdwijnen. Door de polders zal Nederland een landklimaat krijgen. De betekenis van de nieuwe landbouwgrond zal niet opwegen tegen het belang van de visserij. De kosten van de afsluiting en droogmaking zullen niet opwegen tegen inkomsten uit de polder. Hij kreeg medestanders en groeide uit tot een nationale bekendheid. De autoriteiten geloofden zijn verhaal echter niet, zo\u2019n eenvoudige visserman kon toch geen verstand hebben van de waterhuishouding in Nederland? Later blijkt dat hij het op tal van punten juist heeft ingezien, zijn voorspellingen zijn veelal uitgekomen. In 1930 richtte Den Herder het Plaatselijk Comit\u00e9 tot Behoud van de Zuiderzee op, dat onder andere de vervaardiging van een nieuwe Zuiderzee\ufb01lm ten doel had, als antwoord op de \u2018tendentieuze\u2019 Zuiderzee\ufb01lm die de regering had laten maken door de folklorist D.J. van der Ven. De nieuwe film, die door de Stichting Harderwijk Als Visserijstad (HAV) werd gemaakt, was ca. 4000 meter lang, duurde in eerste aanleg drie\u00ebneenhalf uur en kostte circa tienduizend gulden. Later is deze film ingekort tot 35 minuten en voorzien van geluid. Hij is nog steeds te zien in het Stadsmuseum Harderwijk. In 1931 werd het plaatselijk comit\u00e9 omgezet in een landelijk comit\u00e9. Eibert genoot landelijke belangstelling met zijn theorie\u00ebn over vloedhoogten, wateropstuwing bij noordwesterstorm, de grondwaterstand, de economische betekenis van de Zuiderzeevisserij, de mogelijke klimaatsveranderingen en zijn alternatief voorstel om de dijk open te houden en een verbinding tot stand te brengen met een brug. De acties van het comit\u00e9 brachten de regering niet tot inkeer. Op 28 mei 1932 om 13.02 uur sloot de laatste hap keileem de dijk af en werd de Afsluitdijk een feit. De Zuiderzee was IJsselmeer geworden. Vervolgens verzette Den Herder zich tegen de inpoldering. Hij schreef weer brochures en produceerde nog meer ingezonden stukken. Aan zijn acties werd echter geen aandacht meer geschonken. Aan de samenwerking met zijn broer kwam in 1936 een einde. Eibert ging zijn eigen weg en werd eigenaar van een visconservenfabriek, waar consumptieartikelen van eigen vinding, zoals haring en garnaal in blik, werden vervaardigd. Dit heeft hem bepaald geen windeieren gelegd, hij werd een rijk man. Aan het begin van de Tweede Wereldoorlog moest hij zijn bedrijf sluiten. Hij raakte langzamerhand vergeten, de inwoners van Harderwijk vonden hem een zonderling en zijn achterban van plaatselijke vissers werd steeds kleiner. Maar Eibert den Herder heeft meer gedaan dan alleen het verzet leiden tegen de Zuiderzeewerken. Zijn lijfspreuk \u2018Harderwijk moet het hebben van het water!\u2019 bracht hem ook tot constructieve daden. Hij was de drijvende kracht achter de opening van een nieuwe bootverbinding met Amsterdam en het graven van een vaargeul door de zandbank Het Harde voor de kust van Harderwijk. De scheepvaart van en naar de haven van Harderwijk profiteerde lange tijd van de laatstgenoemde maatregel. Vanaf 1926 kon de stoomboot weer regelmatig de stad aandoen. In 1943 kwam op regeringsniveau de vestigingsplaats voor een nieuw te stichten Zuiderzeemuseum, als dependance\n\n\n\nvan het Nederlands Openluchtmuseum, aan de orde. Twee steden kwamen daarvoor in aanmerking: Enkhuizen en Harderwijk. Het gemeentebestuur van Harderwijk maakte zich sterk voor de komst van het Zuiderzeemuseum naar Harderwijk. Immers: de strijd tegen de afsluiting was voornamelijk vanuit Harderwijk gevoerd! Eibert was inmiddels 68 jaar oud, maar was meteen enthousiast v\u00f3\u00f3r dit project, dat echter aan Enkhuizen werd toegewezen. Eibert den Herder was tevens lange tijd lid van de gemeenteraad, bestuurslid van de Stichting Harderwijk als Visserijstad en de Watersportvereniging Flevo. Eibert vond dat hij ook aardig kon schilderen: \u201cIk heb uren lang bij Jozef Isra\u00ebls gestaan die me het schepen-schilderen heeft geleerd.\u201d En zo startte hij eind 1943 de productie van zo\u2019n honderd schilderijen waarmee hij in juli 1944 klaar was. In deze serie liet hij zien hoe, naar zijn idee, de geschiedenis van de Zuiderzeevisserij was verlopen. Hij werkte chronologisch, van volgnummer naar volgnummer. Zijn toelichting schilderde hij ook in de taferelen en hij schreef voor het gemak in het Harderwijks dialect. Hij stelde zijn schilderijen in 1944 ten toon in een leegstaande hal van zijn fabriek en verzorgde zelf zijn even schilderachtige explicaties. Zoals een na\u00efef schilder betaamt, had hij veel oog voor technische details, maar wat hij vooral wilde was uitdrukking geven aan zijn grote droom: een ongeschonden Zuiderzee, wemelend van vissers op botters en pluten die de gretig toezwemmende vis vangen. Nog \u00e9\u00e9nmaal waren zijn schilderijen te zien bij de feesten rondom het 50-jarig regeringsjubileum van Koningin Wilhelmina in 1948. In dat jaar werd ook zijn laatste boek Het goud der zee (Harderwijk 1948) uitgegeven. Na diverse omzwervingen is de collectie schilderijen van Eibert, alsmede al zijn brochures en romans, opgenomen in het Stadsmuseum Harderwijk.", "Theo Peters": "Theo Peters bracht zijn jeugd door in Wageningen, waar hij na het lager onderwijs de Ambachtsschool en de MULO volgde, om vervolgens meubelmaker in Heelsum te worden. Na een dienstverband van ruim zes jaar kwam zijn vertrek bij de meubelindustrie Rothuizen NV niet onverwacht. Al op betrekkelijk jonge leeftijd voelde de maatschappelijk betrokken vakman zich geroepen tot een politieke en pittige nevenfunctie: het raadslidmaatschap van de gemeente Wageningen, waar hij op 1 september 1953 benoemd werd tot wethouder. Die functie zou hij overigens maar zeven maanden bekleden. Op 3 april 1954 diende hij zijn ontslag in, niet om politieke redenen, maar vanwege zijn benoeming tot vrijgesteld bestuurder van de Bossche Diocesane Bond van de Katholieke Arbeiders Beweging (KAB), met als standplaats Nijmegen. Daar sloot hij zich meteen aan bij de plaatselijke KVP, om korte tijd later al in het afdelingsbestuur te belanden. De snelheid van zijn loopbaan bleef hoog: in 1958 werd Theo gekozen tot raadslid en meteen benoemd tot wethouder van de gemeente Nijmegen. Bovendien werd hij in dat jaar lid van Provinciale Staten. Het toen nog uitvoerbare \u2018dubbelmandaat\u2019 van Nijmeegs wethouder en Gelders Statenlid zou hij tot eind 1969 volhouden. Het wethouderschap van de stad aan de Waal bleek een zware maar ook de \u2018fascinerende hondenbaan\u2019, waaraan rasbestuurder Theo veel genoegen maar later ook ergernis zou beleven. De eerste jaren van zijn wethouderschap verliepen zonder strubbelingen. De KVP maakte met de meerderheid van de raadszetels de dienst uit. Een groot deel van de discussies speelde zich af in de beslotenheid van de fractievergaderingen. Voorts kende Nijmegen zoals vrijwel alle gemeenten het fenomeen van de brede afspiegeling. De Colleges van Burgemeester en Wethouders fungeerden voornamelijk als\n\n\n\ndagelijks bestuur, veelal in politieke pais en vree. Van politisering was nauwelijks sprake. Bovendien had Nijmegen in mr. Charles Hustinx een beminnelijke en charmante burgemeester, die maar liefst 23 jaar \u2013 tot 1967 \u2013 rustig maar kordaat leiding gaf aan de colleges die hij mocht voorzitten. Ook de portefeuilles personeelszaken, sociale zaken en sport, die Theo aanvankelijk beheerde, kenden in die tijd weinig problemen. De aantrekkelijke sportportefeuille leverde zelfs zoveel \n\n\n\ngoodwill op dat de KVP besloot de sympathieke wethouder bij de raadsverkiezingen van 1970 tot lijsttrekker te maken. Dat de riante meerderheid toch verloren ging \u2013 de KVP behaalde \u2018slechts\u2019 achttien van de 39 zetels \u2013 werd de alom gewaardeerde wethouder niet aangerekend. Theo Peters was voor Jan en alleman een vanzelfsprekende bestuurder, die geschoold was in een tijd toen het besturen weinig discussie opriep, minder aan scherpe kritiek bloot stond en meer voldoening gaf. Dat beeld veranderde behoorlijk toen hij in 1970 de portefeuille woonbeleid ging beheren. Het waren de jaren waarin Nijmegen een forse bouwproductie moest gaan waarmaken in de nieuwe stadsuitbreidingen Dukenburg en Lindenholt. De \u2018fascinerende hondenbaan\u2019 werd dan ook harde werkelijkheid gedurende zijn laatste ambtsperiode. Regelmatig werd hij onder vuur genomen, in de krant en door de gemeenteraad. De steun van zijn politieke vrienden viel hem zwaar tegen, en de commentaren in De Gelderlander stemden hem niet vrolijk. De benoeming tot \u2018Grootste Swerte Schaop\u2019 in 1974 \u2013 samen met scheidsrechter Frans Derks, die om andere redenen met onterechte hoon was overladen \u2013 was een carnavaleske pleister op de bestuurlijke wonde. Politieke voor- en tegenstanders moesten achteraf vaststellen dat in de jaren van wethouder Peters veel woningen waren gebouwd, ook al werd de te hoge doelstelling van zesduizend eenheden niet gehaald. Toch was het geen teleurstelling, die Theo in 1974 deed besluiten om geen nieuwe ambtsperiode te ambi\u00ebren. Zestien jaar fulltime politicus, dat leek hem genoeg, al wilde hij wel als eenvoudig raadslid Nijmegen blijven dienen. Theo wilde na zijn terugtreden zijn opvolger niet voor de voeten lopen. Met het woonbeleid zou hij zich daarom niet langer bemoeien. Maar toen PvdA-wethouder Jan Mijnsbergen zei dat \u201cten aanzien van de Rozenbuurt wat mij betreft de Krotopruimingsnota in de prullenmand kan\u201d, schoot Theo \u2013 auteur van de nota \u2013 uit zijn slof. Hij noemde die uitspraak \u201cbot, ongenuanceerd, laakbaar, en van zo laag niveau, dat ik ze nog niet met de punt van mijn schoen hoef aan te raken.\u201d De beeldspraak ontging de toehoorders, de felheid niet. Burgemeester De Graaf deed een poging Theo buiten de orde te plaatsen, waarop de oud-wethouder opmerkte: \u201cIk zit nog niet zolang aan deze kant van de tafel. Aan de andere kant kun je niet buiten de orde zijn.\u201d De toehoorders beluisterden in zijn felle reactie enige frustratie over de forse kritiek op zijn woonbeleid. In een uitvoerig afscheidsinterview liet hij stadsredacteur Frans van Mierlo, die hem als \u2018FvM\u2019 regelmatig met stevige commentaren had aangepakt, optekenen:\n\n\u201cIk hoef me bij U niet te bedanken, echt niet. Vooropgesteld: het vrij uitoefenen van kritiek is de plicht van een krant. Daar heb ik geen enkele moeite mee. Maar als ik alles zo op een rijtje zet, dan ben ik beoordeeld vanuit een negatieve stellingname, vanuit ongeloof. Dat vind ik jammer.\u201d\n\nUitspraken als:\n\u201cIk prijs niet bij voorbaat wat de kiezer wijst: ik ben geen slaaf.\u201d \u201cObjectiviteit is een eerste vereiste voor een bestuurder.\u201d \u201cEmoties zijn voor een bestuurder geen goede zaak.\u201d \u201cEerlijk duurt ook in de politiek het langst.\u201d\n\ntekenen de soms afstandelijke, maar toch ook weer betrokken bestuurder, die steeds het doel voor ogen hield zonder alle middelen heilig te verklaren. Zestien jaar wethouderschap leverde Theo, die in zijn eigen woorden \u201czonder zichtbare emotie en bewogenheid, dit tot spijt van sommigen onder U\u201d afscheid nam, in de raad een langdurig applaus op. \u201cAls bestuurder moet je je inzetten voor het algemeen belang. Als ik alles nu overzie, welt in mij een Te Deum Laudamus op voor de zegeningen die ik heb mogen ondervinden\u201d, aldus de scheidende wethouder, kort voor het ogenblik, dat hij van zijn politieke vrienden een vat bier kreeg, een voor buitenstaanders merkwaardig geschenk, temeer omdat het vat met nogal wat lawaai in het stadhuis langs de rij receptiegangers werd gerold. De verrassing was voor Theo als bezoeker van enkele naraadsborrels minder groot. Bovendien vermoedde hij al dat zijn fractiegenoten hem enkele weken later zouden helpen met het legen van het fust. Lang zou Theo niet genieten van zijn wethouderloze status. In het voorjaar van 1975 openbaarde zich een ernstige, agressieve ziekte, die hij niet te boven kon komen. Hij overleed op 12 juli 1975 in het Canisius-Wilhelmina Ziekenhuis, pas 53 jaar oud. De man van weinig woorden, die desondanks veel gesproken heeft en vaak besproken is, had in 1974 een vooruitziende blik, toen hij in zijn afscheidsinterview zei: \u201cJe wilt zoveel. Je kunt soms zo weinig. Ik heb veel geleerd, veel ondervonden. Ik zeg de grote Schaepman na: ik heb gedaan wat ik kon.\u201d", "Antoon van Hooff": "Sedert 1923 is aan de Schelmseweg in Arnhem een dierenpark gevestigd. In dat jaar had grondlegger Johan Burgers (1870-1943), grootvader van Antoon van Hooff, zijn fazanterie en collectie exotische dieren vanuit \u2019s-Heerenberg hierheen overgebracht. Later voerden Antoons ouders, Reinier en Lucie van HooffBurgers, er de directie. Toen Antoon in 1945 na de evacuatie in verband met de Slag om Arnhem in zijn ouderlijk huis terugkeerde, was een groot deel van het dierenpark verwoest. Hij heeft toen meegemaakt hoe het park onder zware omstandigheden weer werd opgebouwd. Het was ook een tijd met veel plezierige avonturen in de dierrijke achtertuin van het woonhuis, waarbij er een enkele keer ook ongelukjes gebeurden, zoals toen Antoon en zijn broer Jan per ongeluk de halve zangvogelcollectie van opa Burgers lieten ontsnappen. Zijn middelbareschoolopleiding volgde Antoon bij\n\n\n\nde jezu\u00efeten op het Canisius College in Nijmegen, waar hij intern was. Nadat hij zijn dienstplicht had vervuld, ging Van Hooff in 1958 naar Utrecht om diergeneeskunde te studeren. Toen zijn vader ernstig ziek werd, moest Antoon zijn studie afbreken, omdat zijn moeder en zijn zus Johanna bij de bedrijfsvoering dringend assistentie nodig hadden. Geleidelijk kwamen zijn talenten als ondernemer tot ontwikkeling. Vertellen over dieren en het dierenpark was zijn passie. Tussen 1963 en 1968 presenteerde hij samen met zijn broer Jan de AVRO-televisieproductie \u2018Zoo Zoo\u2019 en verwierf Burgers\u2019 Natuurdierenpark, zoals het toen nog heette, steeds meer bekendheid. Op 29-jarige leeftijd, in 1968, namen Antoon en zijn echtgenote Greet, de derde generatie, de dierentuin over. Vernieuwen bleek de jonge Van Hooff in het bloed te zitten. Om de attractie van het bezoek aan de dierentuin te verhogen, begon Antoon in 1968 een safaripark. De bezoeker kon op een groot terrein met de eigen auto langs de dieren rijden, daarbij de Burgers-\ufb01loso\ufb01e volgend waarin de dieren in een zoveel mogelijk natuurlijke omgeving met zo weinig mogelijk barri\u00e8res tussen mens en dier dienden te worden getoond. Het welzijn van de dieren stond voorop in dit eerste safaripark op het vasteland van Europa. De dieren, waaronder leeuwen, liepen vrij rond, terwijl de bezoeker vanuit zijn \u2018kooi\u2019 (de auto) de beesten kon bekijken. Een voorval dat door de internationale media breed werd uitgemeten, was het feit dat een onvoorzichtige Fin door een leeuw uit zijn auto was gesleurd. Door deze publiciteit steeg het aantal bezoekers in korte tijd aanmerkelijk. Vanaf 1976 was Antoon van Hooff redactielid en medepresentator van het NCRV-programma \u2018Ja Natuurlijk\u2019. Hij zou daarvan 110 uitzendingen mede presenteren. Zijn markante stem en kenmerkend woordgebruik zorgden voor een enorme populariteit. Altijd betrok Antoon andere dierenparken bij de uitzendingen en gunde hij ook deze de eer. Antoon van Hooff was technisch innovatief, een man met humor, een verhalenverteller, reisleider in Afrika, India en Indonesi\u00eb. Zijn gevoel voor schoonheid van de natuur bracht hem in het buitenland op het idee dit over te brengen op zijn parkbezoekers en wel zo nauwkeurig mogelijk. Zo reisde hij ook, veelal samen met zijn vrouw, alle belangrijke dierentuinen in de wereld af. Het kon dan gebeuren dat ze 23 dagen in de Verenigde Staten waren en 22 tuinen in verschillende staten bezochten. Bouwen was een andere passie van Van Hooff. Hij wist door inzicht en ervaring problemen op te lossen of te voorkomen. Zo nam hij\n\n\n\n\nzijn hele bouwteam mee in het vliegtuig naar Lissabon om te leren van de ervaringen die daar waren opgedaan op het gebied van zeeaquaria. In 1988 kon de tropische regenwoudhal, onder de naam Burgers\u2019 Bush, worden geopend. Het project werd door collega-dierentuindirecteuren omschreven als een revolutie op het gebied van dierentuinvernieuwing. De ontwikkeling van Burgers\u2019 Desert in 1994 en Burgers\u2019 Ocean in 2000 waren de volgende stappen. In zijn overlijdensjaar maakte de toen al ernstige zieke Van Hooff nog het begin mee van de tweede fase van de Bushverbouwing. Antoon was niet zo lacherig. Hij was welbespraakt en dominant. Mensen die hem goed hebben gekend, zeggen dat hij iets had van: \u201cWat ik zeg is waar.\u201d Iets domineeachtig en soms ook een tikkeltje arrogant. Zijn staat van dienst is groot. Zo was hij medeoprichter en bestuurslid van de Stichting Bescherming Gorilla, medeoprichter van de Nederlandse Vereniging van Dierentuinen, bestuurslid van de International Tropical Conservation Foundation, bestuurslid van de stichting De Gouden Ark en oud-voorzitter van de Club van Elf, waarin de grootste attractie- en dierenparken \n\n\n\nin Nederland participeren. Bovenal waren Antoon en zijn echtgenote betrokken bij de oprichting en uitvoering van de naar zijn moeder genoemde Lucie Burgers Stichting. Deze stichting ondersteunt onderzoeksprojecten die de bescherming van de in de vrije natuur levende dieren bevorderen. Menig wetenschapper heeft een \ufb01nanci\u00eble bijdrage uit dit fonds mogen ontvangen. Veel blijken van waardering vielen hem ten deel. In 1987 werd Van Hooff door Z.K.H. Prins Bernhard benoemd tot Ridder en later, in 2004, tot Of\ufb01cier in de Orde van de Gouden Ark. Dit voor zijn verdiensten op het gebied van de internationale natuurbescherming en zijn inspanningen voor het Wereld Natuurfonds. In 1989 werd Van Hooff benoemd tot Of\ufb01cier in de Orde van Oranje Nassau. De stad Arnhem eerde hem in 1988 met de Zilveren Stadspenning en daarna, in 2004, met de uitreiking van de H.A. Lorentz-penning. Wie documentatie over Antoon van Hooff heeft doorgenomen, kan zich niet aan de indruk onttrekken dat we te maken hebben met een bijzondere persoonlijkheid, die een verbinding wist te leggen tussen natuur en ondernemerschap. Onlangs noemde Alex van Hooff, zoon en huidige directeur van het dierenpark, tijdens een televisieprogramma voor TV-Gelderland spontaan de kwaliteiten van zijn vader op: een man met visie en idee\u00ebn, een doorzetter en een begaafd spreker. Kwaliteiten die Van Hooff een leven lang voor het dierenpark heeft aangewend. Op 3 augustus 2004 hebben de familie en de stad Arnhem afscheid genomen van een getalenteerde ondernemer die door zijn kennis, ervaring en visie kans zag jaarlijks 1,6 miljoen bezoekers naar zijn geliefde Burgers\u2019 Zoo te trekken. Samen met zijn echtgenote en de juiste mensen om hen heen bouwde hij daaraan. Serite, metite, denuo arate staat gegraveerd in de Lorentz-penning, wat volgens burgemeester Pauline Krikke \u201czaaien, oogsten en altijd weer naar Arnhem terugploegen van kennis\u201d zou betekenen. Zijn internationaal verworven wetenschap en inzicht bracht Antoon van Hooff tot een bloei waarin zovelen zich mochten verheugen.", "Hendrik Christiaan van der Houven van Oordt": "Hendrik Christiaans eerste interesse ging uit naar de landbouw. Waarschijnlijk heeft hij een opleiding gevolgd aan het Instituut voor de Landbouw te Hengelo (Gld.). Volgens een artikel van zijn hand uit 1856 in De Boerengoudmijn was deze school, in 1849 opgericht door Adrianus de Stoppelaar, \u201ceene particuliere inrigting, om jongelieden uit den beschaafden stand tot landbouwers op te leiden\u201d. In 1858 werd de school verplaatst naar het landgoed Buitenzorg te Heerde, dat eigendom was van H.W.A. van Oordt, een familielid van Hendrik Christiaan. Hendrik Christiaans vader, Hendrik van Oordt, bezat in het Gelderse Hengelo een aantal boerderijen. Zijn zoon vestigde zich na zijn huwelijk in 1859 als landbouwer op een ervan, de buitenplaats Het Stapelbroek. In 1862 verhuisde het gezin naar Heerde, waar vader Hendrik inmiddels in de buurschap Werven bij Wapenveld het landgoed Het Groot Oever had gekocht. Na diens overlijden in 1864 werd Hendrik Christiaan eigenaar. In 1866 werd hij op 29-jarige leeftijd lid van de Heerder gemeenteraad. Hij zette zich met name in voor Wapenveld en directe omgeving. Op een veiling in 1869 kocht hij de steenfabriek Het Ruimzigt en omliggende grond in Olst en Welsum. Ook enkele familieleden van de zijde Van Oordt uit Rotterdam kochten bij die gelegenheid grond in Olst. Al het daar ingebrachte onroerend goed kwam in handen van de familie. Sindsdien noemde Van der Houven van Oordt zich ook steenfabrikant. In 1873 kocht hij een tweede steenfabriek in Olst. Twee jaar later liet zijn broer A.P van Oordt, toen student te Utrecht, in .M. Olst n\u00f3g een steenfabriek bouwen. Omdat Hendrik Christiaan ook de steenfabricage verder wilde moderniseren, werd in 1880 de NV Olster Steenfabrieken opgericht. Doel van deze onderneming was \u201chet cultiveeren en de exploitatie van eenige onroerende goederen en het drijven van den bosch-, weide- en akkerbouw, zoomede het vervaardigen van steen en andere bouwmaterialen, met den aan een en ander verbonden handel in den uitgebreidsten zin.\u201d Tot directeur werd benoemd Joan Walrave van Houten, baksteenfabrikant te Olst en zwager van Hendrik Christiaan. Deze zelf, zijn broer Adriaan Pieter Marie van Oordt, inmiddels boekdrukker en uitgever te Leiden, en Henri Thierry Daendels, particulier te Hattem, werden commissaris. Op 3 juli 1874 werd in Apeldoorn het landgoed De Pasch geveild, verdeeld in 51 kavels. Het grootste deel\n\n\n\nervan, ongeveer 31 hectare, kwam in handen van Van der Houven van Oordt. Hij ging over tot een iets andere invulling van de verkaveling dan die op de veiling was gepresenteerd. De Zutphense landschapsarchitect H.H. Hoogeweg maakte een nieuw ontwerp, waarin naast de al geplande wegenstructuur een park was geprojecteerd en de bouwkavels iets groter waren gemaakt. Dat park, het latere Oranjepark, werd met de geprojecteerde wegen verkocht aan de gemeente Apeldoorn. Vanaf januari 1875 verkocht Van der Houven van Oordt de overige grond in grote en kleinere kavels aan particulieren en aannemers. Het Oranjepark was waarschijnlijk mede aangelegd om de verkoop van de bouwgrond aantrekkelijker te maken. Sinds december 1875 liet Van der Houven van Oordt zien dat hij ook nog baksteenfabrikant was: in de verkoopaktes werd als voorwaarde opgenomen dat de koper van de grond verplicht was de voor de bouw benodigde stenen eerst tegen \u201cconcurreerende marktprijs\u201d en later tegen \u201cgewone prijs courant\u201d van hem te kopen. Op 3 april 1876, na een uitgebreid afscheidsfeest in Heerde, verhuisde Van der Houven van Oordt naar Apeldoorn. Hij betrok eerst het door hem verbouwde huis De Pasch. In 1884 kwam het landgoed Marialust, grenzend aan het landgoed De Pasch, in handen van genoemde NV Olster Steenfabrieken. De toenmalige eigenaar, R.L. de Fiellietaz Goethart, was waarschijnlijk in contact gekomen met Van der Houven van Oordt. Een eerder geplande openbare verkoop ging namelijk niet door, maar tegen afgifte van aandelen kwam de NV in bezit van het landgoed ter grootte van ongeveer 53 hectare. Ook hier werd overgegaan tot verkoop van bouwgrond en ook hier werd een park geprojecteerd. Dit in 1885 aangelegde Wilhelminapark werd met de inmiddels aangelegde wegenstructuur in 1890 verkocht aan de gemeente Apeldoorn. In 1886 heeft Van der Houven van Oordt zelf van de NV de villa Marialust gekocht om daar, tot de verkoop in 1892 aan de familie Van Haersma de With, te blijven wonen. In Apeldoorn was hij erg actief. Nadat hij het landgoed De Pasch had aangekocht en ook bij het station en langs de toen nog aan te leggen Stationsstraat grond had verworven, gedroeg hij zich steeds meer als een echte projectontwikkelaar. Mede door zijn optreden is Apeldoorn vanaf die tijd sterk gegroeid en is ook de ontwikkeling van de villaparken en de omgeving van de Stationsstraat in gang gezet. De gehele huidige Parkenbuurt is rechtstreeks of via de NV Olster Steenfabrieken eigendom geweest van Van der Houven van Oordt. Toen in 1892 bekend werd dat hij naar Arnhem ging verhuizen, besloot het bestuur van de Vereeniging tot Veraangenaming van het Verblijf te Apeldoorn, dat \u201chet wenschelijk zou zijn dat Apeldoorn thans zijne waardering toonde voor al hetgeen de heer van Oordt door zijne ondernemingsgeest er toe bijgebracht heeft om den bloei en de ontwikkeling onzer schoone plaats te bevorderen.\u201d In 1888 was hij al benoemd tot erelid van de vereniging. Nu besloot het bestuur dat een eenvoudige, monumentale herinneringsbank in het Oranjepark zou worden geplaatst. Er werden verschillende ontwerpen ingediend en uiteindelijk werd dat van de Apeldoornse architect J.A. Wijn uitgekozen. Intussen was Van der Houven van Oordt in 1879 verkozen tot lid van de Provinciale Staten van Gelderland. In 1883 werd hij lid van het College van Gedeputeerde Staten, welke functie hij tot zijn dood in 1901 heeft bekleed. Ook heeft hij in 1897 in het district Apeldoorn nog kandidaat gestaan voor de Tweede Kamer, maar hij werd niet gekozen. In Arnhem ging hij wonen in het huis Casa Cara aan de Utrechtseweg. Hij participeerde ook daar weer in enkele NV\u2019s die zich bezighielden met onroerend goed. Zo was hij onder andere directeur van de in 1892 in Amsterdam opgerichte NV Bouwmaatschappij Fortuna, welke volgens de oprichtingsakte ten doel had: \u201chet beheer, de exploitatie den koop en den verkoop van vaste goederen in Nederland.\u201d Casa Cara was eigendom van de NV. Als directeur van deze bouwmaatschappij was Van der Houven van Oordt vooral in Arnhem actief. Hij verkocht er grond en huizen en verstrekte hypotheken bij de verkoop van onroerend goed, onder andere op het landgoed Hulkestein aan de Utrechtseweg. Hulkestein was eigendom geworden van de bouwmaatschappij tegen afgifte van aandelen. De bouw en verkoop van de villa\u2019s verliepen echter niet meer zo voorspoedig. In 1899 richtte Van der Houven van Oordt opnieuw een NV op. De NV Rijnoevers had volgens artikel 1 van de oprichtingsakte ten doel \u201chet kopen, verkopen, beheren en exploiteren van vaste goederen, waaronder steenfabrieken en de handel in die goederen, gelegen in de provincie Gelderland aan of nabij de beide oevers van de rivier de Rijn bij Arnhem, alsmede het verbinden van die beide oevers door eene overbrugging.\u201d Het kapitaal bedroeg \u00e9\u00e9n miljoen gulden, verdeeld in duizend aandelen. Van der Houven van Oordt nam deel voor 260, de genoemde NV Fortuna voor 240 aandelen. Anderen schreven merendeels voor vijf aandelen in. Van der Houven van Oordt, ook nu weer directeur, \n\n\n\nen de NV Fortuna brachten onroerend goed in Arnhem en omstreken in. Van der Houven van Oordt had ook plannen om Arnhem te helpen aan een vaste oeververbinding. In de Arnhemsche Courant van 18 januari 1901 heeft hij, kort voor zijn overlijden, een uitvoerig ingezonden artikel geplaatst, waarin hij gedachten hierover naar voren bracht. Zelf heeft hij de realisatie niet meer meegemaakt, maar op de grond die mede door hem was aangekocht, is later de Rijnbrug aangelegd. Op het terrein van de waterstaat was Van der Houven van Oordt eveneens actief. In 1870 was hij benoemd tot dijkgraaf van het polderdistrict Veluwe. Eerder was hij er heemraad geweest. Bij de watersnood in 1876 onderscheidde hij zich zodanig, dat koning Willem III hem vereerde met de zilveren baret. In december 1877 slaagde hij erin op een publieke veiling de Horstermeer in de gemeente Nederhorst ten Berg in bezit te krijgen. Al in 1629 waren vergeefse pogingen gedaan dit meer met een oppervlakte van ongeveer 616 hectare te ontginnen. Van der Houven van Oordt vroeg in 1878 een concessie aan tot droogmaking. De regering gaf toen nog geen toestemming. Een tweede verzoek, samen met meerdere polder- en gemeentebesturen, had wel succes. Als eigenaar richtte hij in 1882 de NV Maatschappij tot Exploitatie der Horstermeerpolder op, gevestigd in Apeldoorn. Hij werd directeur van deze NV, die tot doel had de NoordHollandse polder verder droog te leggen en in cultuur te brengen. In 1885 werden de eerste boerderijen gebouwd. Ook is Van der Houven van Oordt gemoeid geweest in plannen tot landwinning in de Waddenzee, waarbij een dam naar Ameland was geprojecteerd. Sinds de oprichting in 1886 was hij betrokken bij de Zuiderzeevereniging, welke zich inspande om de Zuiderzee af te sluiten en gedeeltelijk droog te leggen. Hij was auteur van de Oeconomische en finantieele beschouwingen van het dagelijksch bestuur der Zuiderzee-Vereeniging , in 1892 verschenen bij uitgeverij Brill te Leiden, eigendom van zijn broer A.P.M. van Oordt. In 1898 schreef hij als secretaris van de vereniging De economische beteekenis van de afsluiting en drooglegging der Zuiderzee , eveneens door zijn broer uitgegeven. Het boek werd ter kennisneming onder meer aan alle gemeentebesturen in Nederland gezonden. Via de boekhandel werden in een jaar tijd 1600 exemplaren verkocht. In 1901 verscheen een sterk uitgebreide tweede druk, mede naar aanleiding van het toen ingediende wetsontwerp tot afsluiting en drooglegging van de Zuiderzee. Ook hiervan heeft hij de realisatie niet meer meegemaakt.\n\n\n\nBeide boeken werden geschreven met medewerking van mr. G. Vissering. Verder heeft Van der Houven van Oordt te maken gehad met de aanleg van spoorwegen. Als uitvloeisel van de Wet op de locaalspoorwegen van 9 augustus 1878 werd op de Veluwe het plan opgevat lokaalspoorwegen op te richten. Van der Houven van Oordt was mede-initiator van het Veluws Locaal Spoorwegcomit\u00e9, waarin voorts de Heerdense wethouder E. Vas Visser, mr. E. Weerts, burgemeester van Epe, en M. Wollf, een industrieel uit Amersfoort, zitting hadden. Ze vergaderden in Hotel Apeldoorn, eigendom van Van der Houven van Oordt, bij het station. In 1880 werd in Zwolle de (later Koninklijke) Nederlandsche Locaalspoorweg-Maatschappij opgericht met Apeldoorn als zetel. Van der Houven van Oordt werd voorzitter van de raad van commissarissen. In 1882 kreeg de maatschappij concessie voor de aanleg en exploitatie van de spoorwegen Apeldoorn-Deventer-Almelo en Dieren-Apeldoorn-Hattem. De lijnen werden op 21 november 1887 in gebruik genomen. In 1920 werden ze overgedragen aan de Hollandsche IJzeren Spoorweg Maatschappij, een van de voorlopers van de Nederlandse Spoorwegen. Van der Houven van Oordt werd in 1893 benoemd\n\n\n\ntot ridder in de Orde van de Nederlandse Leeuw. Op 15 april 1901 overleed hij in Arnhem en werd daar op 19 april op de begraafplaats Moscova begraven. Bij zijn begrafenis waren volgens de krantenberichten veel belangstellenden uit het hele land aanwezig en werd onder anderen het woord gevoerd door de Commissaris der Koningin en door de Hoofdinspecteur van Rijkswaterstaat namens het Zuiderzeecomit\u00e9. Van der Houven van Oordt stierf na een zeer actief leven in wezen failliet: in 1906 moesten zijn crediteuren, onder wie veel familieleden, genoegen nemen met een heel klein deel van hun vorderingen.", "Nel Benschop": "Nel Benschop werd in 1918 geboren in een gereformeerd gezin. De vader van Nel had in 1912 met tegenzin afscheid genomen van zijn bomen- en struikenkwekerij in Boskoop. Een vaste en conjunctureel minder kwetsbare baan vond hij in Den Haag, waar hij hovenier van de plaatselijke Plantsoenendienst werd. In het kroostrijke gezin heersten godsvertrouwen en soberheid, meer dan eens geldgebrek. Haar vader bracht haar de liefde bij voor de natuur en muziek. Het was niet de blijmoedigheid van haar vader, maar de opofferingsgezindheid van haar moeder die de stemming in het gezin bepaalde. Nel bezocht in Den Haag een hervormde lagere school, waar hoofdonderwijzer J. Lens haar voor het onderwijs won. Zij bezocht na de MULO de kweekschool. Als zeventienjarige opende zij een gedicht met de bekentenis: \u201cIk voel mijn leven veilig in Gods hand.\u201d In 1937 vond zij als kwekeling met akte een baan op de Abraham Kuyperschool in de Scheldestraat, in het hart van de Haagse rosse buurt. Juffrouw Benschop, die zich op de school onderscheidde door haar smaakvolle, kleurige kleding, nam declamatieles en paste het geoefende toe op declamatieavondjes. Ook schoolde ze zich in grafologie en studeerde ze voor de hoofdakte en de akten Engels en Frans. Tegen het einde van de Tweede Wereldoorlog stond Nel Benschop met zoveel anderen in de rij voor tulpenbollensoep, zij verzwakte en begin 1945 bleek ze een lichte vorm van cholera onder de leden te hebben. Na de bevrijding werd zij in Driebergen benoemd aan het instituut Coolsma, een MULO-internaat voor meisjes. Ook de onderwijsgevenden waren er intern. In deze drukkende atmosfeer slaagde zij erin om haar mo Frans te behalen. Zij raakte er bevriend met haar collega Bep Velberg, een vriendschap die stand hield. Haar overstap in 1948 naar de christelijke MULO \u2018Molenbeke\u2019 in de Parkstraat in Arnhem was een hele opluchting, maar in de eerste Arnhemse jaren wierpen tegelijkertijd amoureuze geschiedenissen schaduwen over haar leven. Op haar dertigste raakte ze verliefd op een collega. De relatie beperkte zich tot een briefwisseling, maar dat was voor de echtgenote van de collega erg genoeg. Onder druk van de school werd de relatie verbroken. Een latere relatie, met andermaal een getrouwde man, liep op een vergelijkbare teleurstelling uit. In de mislukking zag ze de hand van God. Na de eerste grote teleurstelling in de liefde ontdekte ze ten volle de troost die het dichten haar bracht. In honderden gedichten schreef zij over de dwaasheid van \u2018een verliefde vrouw\u2019, bij wie \u2018het hart het altijd weer van haar verstand\u2019 won. In deze tot op heden ongepubliceerde gedichten vond het hart een schuilplaats, terwijl het dagelijks leven in en buiten school juist op haar verstand een beroep deed. Het was wijkpredikant Willemse die haar om dichterlijke bijdragen voor het kerkblad vroeg. Vanaf 1953 publiceerde zij daarin gedichten. In haar lessen ging zij onconventioneel te werk \u2013 herinnerd \n\n\n\nworden haar lessen met chansons als Ne me quitte pas en haar verering van Charles de Gaulle \u2013, met haar uitbundige en gewaagde kleding maakte zij indruk op leerlingen en ouders. Haast liefkozend noemden oud-leerlingen haar \u2018tante Nel\u2019 of \u2018de juffrouw\u2019. In 1961 verhuisde ze van Boulevard Heuvelink 144 in Arnhem naar een huis in Schaarsbergen: Kemperbergerweg 41 A (later hernummerd tot 215). Daar bood ze in de periode 1962-1967 onderdak aan Dick Smits, een leerling die na het MULO-eindexamen het internaat waar hij woonde, moest verlaten. Ook haar vriendin Bep Velberg ging bij haar wonen. De jongen, die zij als pleegzoon aannam en tot voortzetting van zijn studie stimuleerde, veroorzaakte met zijn komst gefronste gezichten en geroddel. Nel Benschop trotseerde en overwon dat. Intussen schreef zij voort en zocht zij naar bevestiging van haar talent en mogelijkheden tot uitgave. In 1951 legde zij haar werk voor aan de criticus P Ritter .H. jr., die zijn waardering uitsprak, maar haar tegelijkertijd waarschuwde voor de moderne letterkundige kritiek, die genadeloos kon zijn. Onzeker is of zij dit oordeel van Ritter als aanbeveling gebruikte bij haar pogingen om po\u00ebzie uitgegeven te krijgen bij uitgeverij Kok in Kampen. In 1958 weigerde deze uitgeverij haar vriendelijk, onder verwijzing naar \u201cfactoren, die verband houden met het commerci\u00eble beleid in ons bedrijf\u201d. Pas in 1967 verscheen haar eerste dichtbundel Gouddraad uit vlas . De bundel was door enkele uitgevers terzijde geschoven en het was uitgeverij Kok die het, nadat de Arnhemse boekhandelaar Bert Oranje zich voor 200 exemplaren garant gesteld had, uiteindelijk aandurfde. In de titel van de bundel werd de ambitie uitgesproken om van het dagelijks leven iets bijzonders te maken en in gedichten uit vlas gouddraad te spinnen. De bundel werd een groot succes: in vijftien jaar tijd gingen er ruim honderdduizend exemplaren over de toonbank. Intussen is de bundel het kwart miljoen gepasseerd. Onmiddellijk ook was er kritisch bezwaar, zoals Ritter voorspeld had. In de jaren dat de kritiek niet moe werd te hameren op de troost die de literaire vorm bieden kon, reikte Nel Benschop regels aan die onmiddellijk en effectief troostten. Voor haar telde de inhoud, niet de vorm. In de bundel die zij in 1970 uitgaf, Een boom in de wind , nam zij ook gedichten van vroeger op. Deze bundel evenaarde het succes van de debuutbundel niet, maar haalde net als Een vlinder van God , dat in 1973 verscheen, moeiteloos oplagen die de 200.000 naderden of overschreden. In Een vlinder van God was de rol van het subject, van de ik-\ufb01guur, in vergelijking\n\n\n\nmet vorige bundels, duidelijk afgenomen: de dichteres sprak minder over zichzelf, minder tot God, maar veel meer met de ander over God. Troost werd niet meer gezocht, maar geboden. Honderdduizenden lezers lazen de gedichten van Nel Benschop, putten moed en bemoediging uit de regels en namen met haar verzen in advertenties afscheid van overleden vrienden en familieleden. In rouwadvertenties werden haar regels meer dan eens verhaspeld. Haar po\u00ebzie was eigendom van haar lezers geworden. Hoewel zij beweerde geen literaire pretenties te koesteren \u2013 haar gedichten waren gesprekken, van hart tot hart, van mens tot God \u2013 , werd zij door de zelfbenoemde smaakpolitie van de literatuur meer dan eens onheus bejegend. Haar succes werd haar misgund; zo beschuldigde de criticus Wam de Moor haar in 1979 zelfs van \u2018lonend dilettantisme\u2019. Heel wat grootmoediger stelde de columnist Nico Scheepmaker zich op: hij waardeerde de vormvastheid en de natuurlijke eenvoud van haar po\u00ebzie en riep haar zonder een spoor van jaloezie uit tot de meest geciteerde dichteres van Nederland. Intussen maakte Nel Benschop in 1975, na een loopbaan van 28 jaar aan wat intussen de christelijke MAVO\n\n\n\n\u2018Molenbeke\u2019 was gaan heten en na de voltooiing van een mo A en B-opleiding Nederlands, de overstap naar het Christelijk Lyceum in Veenendaal. Zij gaf er Nederlands en besprak op ruimhartige wijze literatuur waarin afstand genomen werd van haar geloof, al liet zij evenmin raden naar de aard van haar eigen levensbeschouwing. In 1981 ging zij met pensioen. De oude en nieuwe bundels van Nel Benschop verkochten nog steeds. Er verschenen ook Spreukenkalenders, Nel Benschop-agenda\u2019s, grammofoonplaten en wandtegels met haar gedichten. Nel Benschop was een merk geworden, haar werk raakte in de greep van de \u2018merchandizing\u2019. Lezers vonden in haar werk woorden die hielpen op de levensweg, in de strijd op liefde en dood. In zekere zin zette zij daarmee de traditie voort van eenvoudige troostpo\u00ebzie, die in de Vlaamse dichteres Alice Nahon in het begin van de 20ste eeuw een vertegenwoordigster kende. In haar leven bleef Nel Benschop trouw aan de kerk van haar jeugd, al sleten in de loop van de tijd de scherpe kantjes. Toen de gereformeerde gemeente, waarvan zij deel uitmaakte, overging naar de Samen op Weg-kerk ging zij mee. Zij voelde zich thuis in de mystiek van de rooms-katholieke Kerk en bezocht graag kloosters. In een tehuis in Renkum verbleef Nel Benschop de laatste maanden van haar leven. Op 16 januari 2005 vierde zij haar 87-jarige verjaardag, in gezelschap van haar vriendin Bep, haar pleegzoon, diens vrouw en dochter. Op 31 januari, \u2019s ochtends, overleed zij. Zij werd ter aarde besteld op begraafplaats Vredenoord in Schaarsbergen. Na haar overlijden kwam zij andermaal in het nieuws, toen er plannen waren om haar niet-gepubliceerde liefdesgedichten op CD te laten verschijnen. Met een rechtszaak wist Dick Smits dit in juni 2006 te verhinderen. Daarbij speelde een rol dat de dichteres in het televisieprogramma van Rik Felderhof had verklaard dat zij openbaarmaking van deze gedichten niet wenste. De \u2018verzamelde gedichten\u2019 van Nel Benschop worden nog steeds herdrukt.", "Clara Engelen": "In Zutphen woonde en werkte Clara Engelen bijna vijftig jaar lang, van 1888 tot in 1937. De stad telde rond 1900 ongeveer 18.000 inwoners. Er heerste een groot historisch besef en een gunstig cultureel klimaat. Er waren duidelijk verschillende standen, die ieder afzonderlijk beroepsgroepen vertegenwoordigden. De belangrijkste waren die van de militairen, die van het \u2013 vooral middelbaar \u2013 onderwijs, en die van de rechterlijke macht. Engelens vader was een van de belangrijkste representanten van deze laatste categorie, als rechter bij de arrondissementsrechtbank sinds 1888 en vanaf 1897 tot aan zijn overlijden als president ervan. Bovendien was hij 25 jaar lang lid van de gemeenteraad. Als zodanig vervulde hij tal van bestuursfuncties. Inzet voor het algemeen belang kreeg Clara Engelen dus van huis uit mee. Zij bezocht lagere scholen in Leeuwarden, Almelo en Zutphen en de middelbare school in Zutphen. Vervolgens \n\n\n\n\n\nging zij naar de Kunstnijverheid-, Vak- en Tekenschool in Zutphen, die in 1901 onder voorzitterschap van haar vader was opgericht door de Gelderse Vereniging voor Kunstnijverheid. Vanaf 1902 gaf zij er gedurende enkele jaren zelf lessen kunstgeschiedenis en kunstbeschouwing aan meisjesleerlingen. Blijkbaar had zij toch behoefte aan een betere fundering van haar kunsthistorische kennis, want in 1907 ging zij als toehoorder aan de Rijksuniversiteit van Utrecht colleges lopen bij de zojuist aangestelde eerste voltijdse hoogleraar kunstgeschiedenis in ons land, professor dr. Willem Vogelsang. Zijn colleges droegen als bijvak voornamelijk bij tot een meer algemene culturele vorming. Pas bij de wijziging van het Academisch Statuut in 1921 werd kunstgeschiedenis een volwaardige doctoraal opleiding. Clara Engelen behoorde tot de eerste lichting studentes die een latere kunsthistorische loopbaan ambieerden. Zij werd als kunsthistorica vooral gevormd door de praktijk. In 1908 werd zij door de vereniging Zutphen Vooruit benoemd tot lid van de Museumcommissie en vervolgens tot secretaris en penningmeester. Per 1 januari 1910 volgde zij museumconservator J. Gimberg op, die zijn taak bij de Oudheidkamer van Zutphen en de Graafschap had verricht naast zijn baan als stadsarchivaris. De oudheidkamer was in 1903 officieel geopend en gehuisvest op de bovenverdieping van het Wijnhuis. De collectie bestond voornamelijk uit historische voorwerpen afkomstig uit Zutphen en omgeving. De belangrijkste verzamelingen betroffen de archeologie, topografie, munten en zilver. Van meet af aan organiseerde Gimberg naast de vaste opstelling ook wisseltentoonstellingen, waarvoor grote publieke belangstelling bestond. Een proef met gratis toegang in het weekend moest hij zelfs voortijdig stoppen, omdat er zo veel mensen op af kwamen, dat het onmogelijk werd om toezicht te houden. Engelen trof dus een goed geoutilleerde en verzorgde collectie aan. Zij zette het beleid van wisseltentoonstellingen van haar voorganger voort en organiseerde er soms wel tien per jaar. De nadruk legde zij op historische thema\u2019s van de stad en regio, maar daarnaast schonk zij ook aandacht aan\n\n\n\noude en moderne beeldende kunst. Zij zocht hiervoor meestal samenwerking met instellingen en particulieren, zoals reeds in 1915 met Jo van Gogh-Bonger voor een keuze van zo\u2019n tachtig aquarellen, etsen en tekeningen uit de nalatenschap van Vincent van Gogh. Vanaf 1912 werd zij bij haar werkzaamheden geassisteerd door de in Groenlo geboren Wilhelmina van Alphen. Toen in 1919 de benedenverdieping van het Wijnhuis leeg kwam te staan, hadden Engelen en Van Alphen hun plannen rond om de collectie in het gehele Wijnhuis te exposeren. Helaas zorgde in 1920 een uitslaande brand in een belendend perceel voor veel schade aan museumpand en collectie. Pas in 1924 volgde de heropening, waarbij de nieuwe opstelling bekostigd was uit de assurantiegelden. Aangezien de collectie in de ruimere huisvesting meer tot zijn recht kwam, werd de naam van oudheidkamer gewijzigd in Stedelijk Museum van Zutphen en de Graafschap. Engelen publiceerde in 1916 en 1932 een bestandscatalogus. Hoewel zij geen spectaculaire aankopen deed, vulde zij haar collecties dusdanig aan, dat deze in 1932 reeds verviervoudigd waren. Zij schreef catalogi bij sommige specifiek Zutphense exposities, zoals bij de prenten en historische voorwerpen uit de 18de en het begin van de 19de eeuw (1913), oud zilver (1928), zegels en zegelstempels (1932), gestichten en stichtingen (1933) en stadsgezichten uit het begin van de 19de eeuw (1935). De meest belangwekkende expositie was die over Zutphens zilver. Engelen organiseerde deze tentoonstelling bij het 25-jarig bestaan van het museum. Zij verrichtte ervoor veel onderzoek, en met hulp van de zilverexpert Elias Voet jr. slaagde zij erin 150 stuks zilver met Zutphens keur te traceren. Veelal waren dit 17de- en 18de-eeuwse siervoorwerpen, kerkzilver en gemeentezilver. Zij legde met deze tentoonstelling en bijbehorende publicatie de basis voor onderzoek van haar opvolgers. Dankzij al haar inspanningen schommelde het jaarlijkse museumbezoek tussen de twee- en de drieduizend bezoekers. Uit hoofde van haar functie vertegenwoordigde Engelen haar museum bij tal van Gelderse verenigingen. Reeds in 1912 was zij als zodanig aanwezig bij de oprichtingsvergadering van de Vereniging Het Nederlands Openluchtmuseum in Musis Sacrum te Arnhem. In 1930 trad zij toe tot de opgerichte Stichting tot bescherming van Praehistorische Cultuurmonumenten in Gelderland. Engelen was ook zeer betrokken bij de Nederlandse Oudheidkundige Bond. Deze was in 1898 opgericht als brancheorganisatie voor musea, archieven, monumenten en archeologie, en spande zich zeer in voor de professionalisering ervan. In 1903 werd de algemene ledenvergadering in Zutphen gehouden ter gelegenheid van de of\ufb01ci\u00eble opening van de toenmalige oudheidkamer. Toen Engelen in 1909 aangesteld werd als secretaresse/penningmeester van de Museumcommissie, kon zij beroepshalve lid worden van de Bond. Sedertdien volgde zij de ontwikkelingen op de voet door op bijna alle vergaderingen en excursies aanwezig te zijn. Daar kwam zij in contact met de museumdirecteuren van het eerste uur. Ook vrouwen namen uit hoofde van hun functies plaats in deze open en actieve organisatie. De museumsector was van begin af aan voor hen toegankelijk, vanwege de beschutte, culturele omgeving en werkzaamheden die veelal pasten bij hun \u2018natuurlijke\u2019 geaardheid. Over het algemeen was de salari\u00ebring laag, wat weinig concurrentie met mannen opleverde. Ook voor Engelen gold dit, want zij ontving al die jaren hetzelfde bedrag dat haar voorganger voor zijn inspanningen naast zijn werk als stadsarchivaris had gekregen, namelijk vijftig gulden. Engelens assistente verrichtte haar werkzaamheden zelfs gratis! In de jaren tussen 1925 en 1939 bekleedde Engelen het redactielidmaatschap van het bulletin van de Bond. In haar vaste rubriek \u2018Musea\u2019 compileerde zij vermeldenswaardige zaken uit de museumwereld. In twee artikelen behandelde zij bovendien de problematiek van de kleine musea. Daarin vond zij ook voor vrouwen een leidinggevende rol weggelegd:\n\n\u201cIn een klein museum moet men dikwijls zelf de handen uitsteken, men moet spijkers kunnen inslaan, planken bekleeden, zilver poetsen, kisten openmaken of inpakken, men moet ook \u2018huishouding\u2019 kunnen doen, dat wil zeggen bij tijd en wijle nagaan of alles netjes onderhouden is en of er niets stuk dreigt te gaan, men moet er ook genoegen in vinden kasten te arrangeeren en eens meubels te verzetten. Misschien is daarom juist een vrouw bijzonder geschikt voor dit klein bedrijf.\u201d\n\nDaarnaast schreef zij artikelen die voornamelijk betrekking hadden op de stad Zutphen en haar museum. Ook verzorgde zij boekrecensies, zoals zij al eerder voor Elsevier\u2019s Ge\u00efllustreerd Maandschrift had gedaan. Deze besprekingen, die zij ondertekende met haar initialen C.E., betroffen vooral kunsthistorische handboeken en publicaties over kostuumhistorische onderwerpen. Daarin kon zij haar kennis op dat gebied, eerder opgedaan tijdens haar opleiding aan de Kunstnijverheid-, Vak- en Tekenschool, ruimschoots etaleren. Met het andere vrouwelijke redactielid, Elisabeth Neurdenburg, die lector was en later hoogleraar kunstgeschiedenis aan de Rijksuniversiteit\n\n\n\nvan Groningen, trok zij veel op en maakte zij veel buitenlandse reizen. Medio 1937 nam zij in Zutphen afscheid van het museum en verhuisde naar Den Haag. Daar trouwde zij in 1939. Haar huwelijk betekende bovendien het einde van haar activiteiten voor de Bond. Aangezien haar inspanningen voor de Bond niet in de annalen werden vastgelegd, zijn deze snel vergeten. In Zutphen is zij daarentegen wel met respect in de geschiedschrijving van haar museum opgenomen. Voor haar inspanningen werd zij reeds in 1928 bij de opening van de tentoonstelling Oud-Zilver onderscheiden met de zilveren penning van de Gemeente Zutphen. Bij haar afscheid op 1 juli 1937 werd haar de museummedaille van het Rijk opgespeld. Daarmee werd zij bedankt voor\n\n\u201c[...] alles wat zij gedurende de zevenentwintig jaren van haar beheer over het museum tot stand heeft gebracht: voor den nooit ver\ufb02auwende ijver, waarmede zij ook naar buiten, de belangen van het museum heeft behartigd en voor de wijze, waarop zij het museum een goede reputatie in ons land heeft weten te geven.\u201d", "Hendrik Jan Kok Ankersmit": "\u201cIk denk er altijd nog met genoegen aan, hoe ik een dikke vijfentwintig jaar geleden in de Loolaan te Apeldoorn een van de voorlopers van de paddenstoelstudie in ons land, den Heer Kok Ankersmit, ontmoette met een parasolzwam in de hand, die hij werkelijk als parasol gebruikte. De steel was niet veel korter dan de stokken van de tegenwoordige dames-parapluies en de hoed was naar rato.\u201d\n\nDeze ontboezeming van bioloog Jac. P. Thijsse, in het Verkadealbum Paddenstoelen uit 1929, tekende een eigenaardige man met een heel speci\ufb01eke kennis, die hij in dienst heeft gesteld van de samenleving. Als oudste zoon van de welgestelde Apeldoornse marokijnleerfabrikant Peter Kok Ankersmit werd van Hendrik Jan verwacht dat hij zijn vader zou opvolgen. Daarom stuurde Peter Kok Ankersmit zijn zoon in 1849 naar het Atheneum Illustere in Deventer om farmacie te studeren. Daarna vertrok de jongeman in 1853 voor vijf jaar naar Parijs om praktijkervaring op te doen in de geitenleerbranche. Enkele korte stages in Duitsland volgden, en in 1858 werd hij eigenaar van de kleine looierij tussen de Grift en het Apeldoornse Kanaal, schuin tegenover de haven. Een ideale locatie vanuit ondernemersoogpunt: de Grift zorgde voor de benodigde waterkracht en de eindproducten werden over het kanaal vervoerd. In 1861 trad Hendrik Jan in het huwelijk met Geertruida Arnolda, oudste dochter van Albert Liese, de ontwerper van het oude raadhuis aan het marktplein in Apeldoorn. Bij zijn bedrijf liet Kok Ankersmit een villa bouwen die hij heel toepasselijk \u2018Marocco\u2019 noemde. Hij heeft ongeveer tien jaar succesvol leiding gegeven aan de leerlooierij, maar deze in 1868 van de hand gedaan. Intussen was hij agent geworden bij de Haarlemsche Brandverzekering-Maatschappij, destijds een moderne onderneming met een steeds royaler verzekeringspakket. Tijdens zijn studie werd Kok Ankersmit vooral geboeid door de lessen plantkunde en scheikunde van de bekende botanicus prof. M.J. Cop. Toen werd de basis gelegd voor zijn liefde voor de natuur, die uitgroeide tot een ware passie. Na de colleges ging Kok Ankersmit met zijn botaniseerbus op pad. Vooral het voormalige Beekbergerwoud trok hem aan, want daar vond hij de zeldzaamste planten. Het was een heel waagstuk er rond te scharrelen, want het woud was een drassig oerbos vol verrassingen. Hij begon met het aanleggen van een herbarium dat op den duur vrijwel alle destijds bekende wilde planten omvatte. Ook in Frankrijk besteedde hij zijn vrije tijd aan zijn hobby. Hij verschafte zich een studentenkaart en kon zodoende gebruik maken van de excursies die de professoren op zondag hielden. Doorgaans deden zo\u2019n veertig jongelui uit allerlei landen eraan mee. Zijn veldwerk stond op een laag pitje toen hij marokijnleerfabrikant was. Maar tijdens een vergadering van de Nederlandsche Botanische Vereeniging in 1871 werd het vuur opnieuw aangewakkerd. Kok Ankersmits belangstelling ging vooral uit naar wilde planten en paddenstoelen. Hij heeft, getuige het Nederlandsch Kruidkundig Archief , ongeveer honderd voor ons land nieuwe soorten ontdekt en zorgvuldig gedetermineerd. Samen met de botanici Th.H.A.J. Abeleven en C.A.J.A. Oudemans heeft Kok Ankersmit in Nederland de studie van de paddenstoelen van de grond getild, waardoor hij bekendheid kreeg in binnen- en buitenland. Prof. Oudemans maakte er het meeste werk van: hij schreef een handboek dat als leidraad diende voor verder onderzoek. Het drietal moest zich aanvankelijk behelpen met een Frans paddenstoelenboekje; een Nederlands boekje was er niet. Bij villa Marocco schiep Kok Ankersmit een wilde plantentuin, vol met zeldzame planten. Iedere plantenvriend kreeg daar een rondleiding. Talrijke onderwijsinstellingen \n\n\n\nvoorzag hij geheel belangeloos van deugdelijke collecties planten en zaden, waarmee hij soms maandenlang bezig was. Solistisch optreden lag Kok Ankersmit niet. Hij was een teamspeler met een open oog voor de uitdagingen van de moderne tijd. Hij nam zitting in tal van aan de Verlichting schatplichtige besturen en commissies, vaak als voorzitter of secretaris. Daarnaast was hij medewerker aan verschillende tijdschriften. Als vrijmetselaar voelde hij zich thuis bij de vrijzinnig liberale stroming waarvan zowel zijn vader Peter Kok Ankersmit als zijn schoonvader, Albert Liese, voortrekkers waren. In 1887 kwam hij tot zijn voldoening in de gemeenteraad. In het najaar speelde de geruchtmakende kwestie-Smit, waarbij het recht op vrijheid van meningsuiting voor een ambtenaar ter discussie stond. Kok Ankersmit stond in die zaak bijna alleen. Hij koos de kant van HBS-leraar J.M. Smit: in diens socialistisch getinte redevoeringen zag hij geen grond voor ontslag wegens vermeende schade voor de Koninklijke HBS. Sommige bestuurlijke activiteiten van Kok Ankersmit kunnen in verband gebracht worden met zijn specialisme. Apeldoorn kreeg in 1880 een aparte afdeling van de in 1845 opgerichte Geldersche Maatschappij van Landbouw, in 1883 omgedoopt tot GelderschOverijsselsche Maatschappij van Landbouw. Kok Ankersmit nam het secretariaat van de afdeling Apeldoorn op zich. Mede door zijn toedoen ontwikkelde de maatschappij zich van een elitair herenbolwerk tot de stuwende kracht achter de modernisering van het platteland. Toen de boeren aan het einde van de 19de eeuw het hoofd moesten bieden aan de agrarische crisis, gaf de afdeling Apeldoorn voorlichting over cooperatieve boterfabrieken, voedergewassen en de verzorging van dieren. Ook ging er een landbouwwinterschool van start: jonge boeren kregen scholing in de maanden dat het werk op het land stillag. Kok Ankersmit was nogal gecharmeerd van de Amsterdamse methode van compostverwerking, bestaande uit beer, afkomstig van het tonnetjesstelsel, vermengd met allerlei organisch stadsafval. De akkerlanden en weidegronden rondom Apeldoorn hadden voortdurend te kampen met een mesttekort; Amsterdam daarentegen had een mestoverschot. Kok Ankersmit heeft geprobeerd vraag en aanbod bij elkaar brengen, maar het gebruik van kunstmest waarmee J.P.G. Moorrees, de voorzitter van de Maatschappij van Landbouw experimenteerde aan weerszijden van de Deventerweg, had meer toekomst. Daarbij vergeleken was compost, vervoerd over grote afstand, een lapmiddel. Van de in 1872 opgerichte Maatschappij voor Tuinbouw en Plantkunde werd in 1883 een Afdeling Apeldoorn en Omstreken opgericht. Kok Ankersmit is bijna twintig jaar voorzitter geweest, en toen hij dat werk noodgedwongen moest neerleggen, kreeg hij in de maand voor zijn dood het erevoorzitterschap aangeboden. Aan het einde van zijn leven stootte hij delen van zijn verzameling gedroogde geneeskrachtige kruiden af door ze aan het Pharmaceutische Laboratorium bij de Rijksuniversiteit van Leiden te schenken. Ook kreeg Leiden een collectie zaden van onkruidplanten, voorkomende onder allerlei graansoorten. Zijn levenswerk, een herbarium van uitzonderlijke kwaliteit met bovendien 6000 zaden van in Nederland voorkomende planten, stelde Kok Ankersmit veilig door het te legateren aan de Nederlandsche Botanische Vereniging in Leiden. In de 19de eeuw gaf menigeen hoog op van de beschavende werking die zou uitgaan van de omgang met de natuur. Daarnaast had kennis van de gewassen praktisch nut voor zowel de geneeskunde als de landbouw. Het ontbrak Kok Ankersmit dan ook niet aan belangstelling en waardering: op nationale en internationale \n\n\n\ntentoonstellingen sleepte hij prijzen in de wacht, maar het meest eervol was de zeldzame erepenning in zilver, hem in 1895 bij Koninklijk Besluit verleend voor zijn wetenschappelijk werk. In het tijdschrift De Levende Natuur (1900) verbaasde de botanicus E. Heimans zich over de kwiekheid en het enthousiasme van Kok Ankersmit bij het botaniseren op de Eper heide:\n\n\u201cStel u daarbij voor, een klein, vlug oud heertje, dicht bij de zeventig, met zware plantenbus beladen, die als een jongen van zestien springt en klautert, en alleen zoo nu en dan eens gaat zitten met een: \u2018Even uitblazen, jongens!\u2019 en dan weer druk aan \u2019t wijzen en roepen: \u2018Hier heb je wat, kom eens kijken, wat een mooi exemplaar van longifolia, je zou hem zoo plukken en meenemen! Zeg, een malaxis van een halven voet lengte!\u2019\u201d\n\nVan de Rijkskweekschool voor Onderwijzeressen in Apeldoorn, waar een plantentuin onder leiding van Kok Ankersmit was aangelegd, kwam de volgende karakteristiek: \u201cEn vriendelijk en vrolijk als hij was! De leerlingen gingen w\u00e0t graag naar Marocco: eten jelui die bessenboompjes leeg, dan maak ik onderhand een paar dozijn ruikers.\u201d In de zomer van 1902 ging zijn gezondheid achteruit. Kok Ankersmit maakte er zonder zelfbeklag melding van in een brief (20 september 1902) aan zijn vriend, de Amsterdamse prof. Oudemans. Hij was benauwd en aan huis gebonden. Op 21 december 1902 is hij gestorven. Zijn laatste bijdrage in De Levende Natuur eindigde als volgt:\n\n\u201cMen ziet, voortdurend worden nog voor ons land nieuwe planten ontdekt. Moge het zoo voortgaan, maar laat men steeds in gedachte houden, vooral het zeldzame te ontzien, en het niet totaal uit te roeien. Bescherm de inlandsche \ufb02ora.\u201d\n\nBlijkbaar was een reus van een parasolzwam omstreeks 1900 nog geen zeldzame verschijning in Gelderland.", "Jacobus de Koning": "Nadat De Koning in 1872 zijn HBS-diploma te Haarlem had behaald, liet hij zich inschrijven als student aan de Polytechnische School in Delft. Zijn opleiding tot civiel-ingenieur ging voorspoedig, maar naast de strikt civieltechnische studie-onderdelen was hij ook actief betrokken bij het gezelschap \u2018Vrije Studie\u2019. Die groep studenten, gelieerd aan het Delftsch Student Corps, streefde ernaar om de samenhang te verduidelijken tussen de beroepsuitoefening van de ingenieur en de algemene wetenschappelijke, maatschappelijke en politieke vragen van die tijd. In 1876, na zijn afstuderen, kon hij aan de slag als buitengewoon opzichter, een tijdelijke functie bij Rijkswaterstaat, met als standplaats Nijmegen. De Koning werkte daar mee aan de meting van stroomsnelheden in de grote rivieren. Na enige tijd leerde hij in Nijmegen ingenieur Johan van Hasselt kennen, die werkzaam was bij de N.V. Zuid-Oosterspoorwegmaatschappij. Ook De Koning stapte over naar de spoorwegen en trad 1879 in dienst bij de Maatschappij voor Staatsspoorwegen. Men zette hem in bij de aanleg van de spoorlijn Rotterdam-Hoek van Holland, in een niet-leidinggevende functie. Uit onvrede met zijn werk overwoog hij het ingenieursvak te verlaten en letteren te gaan studeren. Hij schreef over zijn dilemma aan Van Hasselt, die juist in die tijd (1881) met zijn pas opgerichte ingenieursbureau in Nijmegen een grote behoefte had aan versterking. Het werk voor raadgevend ingenieurs, vooral op waterstaatsgebied, nam enorme vormen aan en Van Hasselt stelde een vorm van samenwerking voor. In september 1881 werd in Nijmegen het Ingenieursbureau J. van Hasselt en De Koning opgericht, dat in maart 1882 zijn huisvesting vond aan de Ridderstraat 7. De eerste jaren van de samenwerking, tot ongeveer 1889, is het vrijwel niet mogelijk om in de werkzaamheden van het bureau een scheiding aan te brengen tussen de bijdragen van Van Hasselt en die van De Koning. Na het vertrek van Van Hasselt, eind 1888, naar Amsterdam nam De Koning de leiding over het\n\n\n\nbureau over. De hoeveelheid werk bleef toenemen en de diversiteit daarvan was groot. Wel zijn er enkele zwaartepunten te onderkennen. Het merendeel van de opdrachten die het bureau kreeg inzake de zogenaamde natte waterstaat had betrekking op waterstaatkundige werken in het Gelderse, zoals een ontwerp voor haven \u2013 en andere werken te Zutphen (1894) en meer speci\ufb01ek in de regio Nijmegen, Maas en Waal en de Liemers. Ook was De Koning direct betrokken bij ontwerpen voor en daadwerkelijke verbetering van de waterhuishouding in de Oudeen Nieuwe Beek onder Lichtenvoorde (1891), en van die in de Grote Barneveldse Beek (1892). Op het gebied van de (spoor)wegen tekende De Koning onder meer voor het ontwerp voor nieuwe wegen in de gemeente Nijmegen en ontwerp en bouw van een brug over de Oude Rijn in de weg Lobith-Elten (1892). Het jaar daarop volgden rapporten over een lokaalspoorweg Gouda \u2013 Schoonhoven en een tramverbinding Schouw \u2013 Purmerend \u2013 Alkmaar. Met betrekking tot de aanleg van waterleidingen bracht De Koning diverse adviezen uit, zoals een rapport voor de N.V. Waterleiding Exploitatiemaatschappij (1892) en ontwerpen voor waterverversing in de stadsgrachten van Wageningen en Lochem (1893). Maar ook over de drinkwaterleiding in Soerabaja verscheen een rapportage van de hand van De Koning (1895). In 1885 publiceerde De Koning samen met Van Hasselt een artikel in het tijdschrift De Economist . In \u2018Een rijstpolder, proeve eener berekening van het rentegevend vermogen van gronden op Java, door middel van landbouwwerktuigen en stoom in cultuur gebracht en met padie beplant\u2019 combineerden de ingenieurs hun specifieke kunde en kennis op civieltechnisch gebied met landbouwkundige expertise. Niet lang daarna zouden zij iets dergelijks ook doen met betrekking tot een gebied dat wat dichter bij huis lag. Hun \u2018Schetsontwerp voor verbetering van den afvoer van het water in het Polderdistrict de Over-Betuwe en voor het onderhouden van een behoorlijk peil in de slooten gedurende den zomer\u2019 werd in januari 1887 toegezonden aan de Dijkstoel van het Polderdistrict Over-Betuwe. Het polderbestuur wilde namelijk weten of bevloeiing van weiden in dat gebied tegen aanvaardbare kosten gerealiseerd kon worden. Om tot een beter inzicht van die materie te komen, maakten De Koning en Van Hasselt op kosten van het Polderdistrict een reis door Belgi\u00eb en Duitsland. In het eindverslag zijn zowel de technische als de financi\u00eble, en landbouwkundige en juridische aspecten van het bevloeiingsvraagstuk onder de loep genomen. Men moest echter\n\n\n\ntot de conclusie komen dat de \ufb01nanci\u00eble haalbaarheid van bevloeiingsmaatregelen in de Over-Betuwe op dat moment zeer twijfelachtig was. Niettemin bleef het onderwerp De Koning bezighouden. In 1891 hield hij een lezing voor de Algemene Vergadering van de Geldersch-Overijsselsche Maatschappij van Landbouw onder de titel Bevloeiing van hooilanden in Nederland en elders . Die voordracht leidde er mede toe dat de Gelders-Overijsselse Maatschappij van Landbouw bij de regering aandrong op instelling van een staatscommissie om onderzoek te doen naar bevloeiingen. Die commissie werd inderdaad ingesteld in 1893, met De Koning als een van de leden, naast onder anderen dr. A. Mayer, directeur van de Rijkslandbouwschool te Wageningen en H.J. Lovink, directeur van de Heidemij. Het rapport van die commissie, dat in 1897 verscheen, heeft er mede toe geleid dat in volgende jaren in diverse Gelderse gemeenten werk werd gemaakt van optimalisering van de plaatselijke landbouw door het systematisch bevloeien van landerijen met water uit beken en riviertjes. Naast zijn werk als raadgevend ingenieur was De Koning ook bij andere organisaties betrokken. In 1893 werd hij directeur van de N.V. Waterleiding Exploitatiemaatschappij, een bedrijf dat op diverse plaatsen het\n\n\n\ninitiatief nam tot de aanleg van waterleidingen. In datzelfde jaar aanvaardde De Koning het lidmaatschap van het Rijks-Landbouwcomite. Van 1891 tot 1899 was De Koning lid van de Nijmeegse gemeenteraad. Daar richtte hij zijn belangstelling met name op die terreinen waar zijn ingenieurskennis en zijn opvattingen over het nut van technische voorzieningen voor welvaart en welzijn het best tot uiting kwamen: de openbare hygi\u00ebne (waterafvoer, riolen, gemeentereiniging), waterleidingen en gasfabricage, een tramverbinding tussen Nijmegen en Wamel, en de invoering van elektrisch licht in Nijmegen. In 1899, vlak voor zijn afscheid als raadslid, zorgde hij ervoor dat de eventuele aanleg van een elektrische tram binnen Nijmegen nog op de agenda van de gemeenteraad werd gezet. In datzelfde jaar aanvaardde De Koning een nieuwe functie, namelijk die van directeur van de N.V. Nederlandsche en Nieuw-Nederlandsche Petroleummaatschappijen. Om deze reden verhuisde hij van Nijmegen naar Hilversum en nam hij afscheid als raadslid. De in latere jaren voorgenomen verhuizing van hem en zijn gezin naar Nijmegen heeft hij niet meer meegemaakt. Vlak voor zijn overlijden heeft De Koning nog gezien hoe de door hem ontworpen villa Berkenheuvel, gelegen op de Kwakkenberg aan de Nijmeegse gemeentegrens, werd opgeleverd. Vier dagen na zijn overlijden te Hilversum op 24 maart 1906 werd hij in Nijmegen begraven.", "Jan Hendrik van Kinsbergen": "\u201cO, konde ik ook eens zo een grote man zijn!\u201d Die verzuchting slaakte Jan Hendrik van Kinsbergen in zijn jeugd, toen hij vol bewondering het touwslagerswiel bekeek waaraan ooit Michiel de Ruyter had gedraaid. De ambitieuze jongeman is in zijn opzet geslaagd. Zijn tijdgenoten beschouwden hem als een echte zeeheld, redder van de vaderlandse eer in een periode van neergang, en in 1821 kreeg Van Kinsbergen een praalgraf in de Nieuwe Kerk te Amsterdam, dicht bij dat van Michiel de Ruyter. Het betreft hier overigens een leeg epitaaf. Jan Hendrik van Kinsbergen was van vaderszijde afkomstig uit een Duits soldatengeslacht. Na enige omzwervingen vestigden zijn ouders zich in de Gelderse garnizoensplaats Elburg. Jan Hendrik trad in de voetsporen van zijn vader, zij het niet ter land maar ter zee. Tijdens zijn opleidingsjaren bij de admiraliteit van Amsterdam deed hij ervaring op bij het konvooieren van koopvaarders naar verre kusten en de bestrijding van Algerijnse kapers in het Middellandse Zeegebied. Daarnaast kreeg hij bekendheid door tal van gezaghebbende publicaties over maritieme zaken. Van Kinsbergen heeft bij twee gelegenheden naam gemaakt als zeeheld. Toen zich in de Republiek onvoldoende mogelijkheden voordeden tot actieve dienst ter zee, trad Van Kinsbergen in Russische dienst. Daar kreeg hij het opperbevel in de strijd tegen de Turken, die hij in 1773 tot tweemaal toe versloeg in de Zwarte Zee. In 1775 keerde hij terug naar de Republiek als \u2018held van de Zwarte Zee\u2019. Tijdens de Vierde Engelse Oorlog (1780-1784) escorteerde de Nederlandse marine een koopvaardijvloot naar de Oostzee. Op 5 augustus 1781 kwam het tot een zeeslag met de Britten bij de Doggersbank, een zandbank in de Noordzee. Van Kinsbergen was een van de admiraals onder schout-bij-nacht A.J. Zoutman. Met name door het optreden van Van Kinsbergen hield de vloot stand, al werd het doel, de ongehinderde doorvaart \n\n\n\nvan de koopvaardijschepen naar de Oostzee, niet bereikt. Van Kinsbergen werd nu ook \u2018held van de Doggersbank\u2019. In 1786 trouwde hij met de weduwe Hester CliffordHooft, moeder van twee dochters. Hij had altijd goed verdiend, maar was lang niet zo rijk als zijn vrouw. Door een forse jaarlijkse bijdrage van zijn echtgenote werd Van Kinsbergen, die voor zichzelf overigens met weinig toekon, een vermogend man. De strijd tussen patriotten en prinsgezinden verscheurde in de jaren \u201980 de Republiek en het stadhouderschap wankelde. Externe dreiging kwam na het uitbreken van de revolutie uit Frankrijk, dat in 1793 de oorlog verklaarde aan het stadhouderlijk bewind. Als oranjegezinde opperbevelhebber ter zee nam Van Kinsbergen allerlei maatregelen ter bescherming van de Nederlandse kusten en handelsschepen. Tevergeefs, want in het begin van 1795 rukten de Fransen op over de bevroren rivieren. Na de omwenteling kregen de representanten van het oude regime ontslag. Zo ook Van Kinsbergen. De marine werd ontbonden. Tot overmaat van ramp stierf in hetzelfde jaar Van Kinsbergens echtgenote. Sindsdien leidde hij een teruggetrokken, maar desondanks sterk op de samenleving betrokken bestaan. Hij ging wonen in Elburg, zijn thuishaven gedurende zijn vrijgezellentijd. In 1799 verhuisde hij naar Apeldoorn omdat de omgeving hem aantrok \u2013 Van Kinsbergen sukkelde met zijn gezondheid \u2013 en hij huize Welgelegen aan de tegenwoordige Deventerstraat, dat toebehoord had aan zijn overleden broer, kon overnemen. Het huis in Elburg hield hij aan, maar in Apeldoorn heeft hij de laatste twintig jaar van zijn leven gewoond. Drie ongehuwde baronessen Schimmelpenninck van der Oije trokken bij hem in. Van Kinsbergen putte ruimhartig uit zijn \ufb01nanci\u00eble middelen ten gunste van de gemeenschap. Hij werd de drijvende kracht achter het Instituut van Talen, Kunsten en Wetenschappen te Elburg, een kostschool voor jongens. Hij zorgde ervoor dat er ook een kostschool voor meisjes kwam, die echter geen lang leven beschoren was. Hij maakte plannen die Elburg moesten opstuwen in de vaart der volkeren. Hij trad toe tot diverse genootschappen en maatschappijen. In ongepolijste zinnen, meestal in het Frans maar ook wel in het Nederlands, schreef hij de ene brief na de andere over zaken die hem na aan het hart lagen. Uit de brieven komt hij naar voren als een aanhanger van de denkbeelden van de Verlichting. Apeldoorn profiteerde het meest van Van Kinsbergen. In 1805 nam hij het initiatief tot de oprichting van\n\n\n\neen spinnerij in een zaal van Het Loo. Toen Lodewijk Napoleon het jaar daarop koning van Holland werd en Het Loo vorderde, begeleidde Van Kinsbergen de nieuwbouw van de spinnerij aan het Kopermolensche Veld. Uit eigen middelen stichtte hij een weeshuis. De dorpsschool kreeg geld voor de nieuwbouw aan de Mariastraat. Van Kinsbergen was doordrongen van het nut van goed vakmanschap. Daarom ging er een opleiding tot timmerman van start. Nadat de koning bij zijn broer de keizer in ongenade gevallen was, werd ons land ingelijfd bij Frankrijk. De economische situatie was belabberd. Opnieuw sprong Van Kinsbergen bij: hij schonk de bevolking een brandspuit met toebehoren. De totale kosten waren f 1500,\u2013, voor die tijd een aanzienlijk bedrag. Ch.F. Lebrun, gouverneur-generaal van de keizer, wilde de vele weeskinderen een toekomst bieden door hen de woeste gronden te laten ontginnen. Op advies van Van Kinsbergen werden vijftig wezen bij boeren in de omgeving van Apeldoorn geplaatst en ging een aantal naar het leger en de marine. De aanpak had aanvankelijk succes, maar verzandde door de val van keizer Napoleon. Hoewel ambteloos burger, had Van Kinsbergen lange \n\n\n\narmen. In 1811 werd maire A.C.W. Nies op zijn advies aan de kant geschoven, mede vanwege vermeend financieel wanbeheer. Twee jaar later probeerde Van Kinsbergen bij de opvolger van Nies, maire J.H. Gunningh, de poten onder de stoel weg te zagen. Weer speelden geldkwesties een rol. Voor Van Kinsbergen was Gunningh pass\u00e9, zoals bleek uit de gebeurtenissen na de komst van de kozakken op 22 november 1813, die de Fransen wilden verjagen. Gunningh werd door de Fransen gedeporteerd en Van Kinsbergen schoof zijn beschermeling J.C. van Lichtenberg naar voren. Van Lichtenberg bleef aan het hoofd van de gemeente staan, zelfs na de terugkeer van Gunningh. De kozakkenlegers bevrijdden Apeldoorn, maar de Fransen verschansten zich in de vestingstad Deventer. Op gezag van Van Kinsbergen werden twee vrijwilligerscorpsen gevormd om zich te verweren tegen een eventuele Franse uitval. Bij gebrek aan beter werden ze bewapend met roestige geweren en hooivorken. Het stelletje ongeregeld hoefde gelukkig nauwelijks in actie te komen. Toch waren de ontreddering en angst voor de Fransen vlak na de jaarwisseling zo groot dat Van Kinsbergen, zoals zoveel Apeldoorners, tijdelijk met zijn huisgenoten de wijk nam. Eigenlijk strookte deze vlucht niet met zijn karakter, maar juist toen liet zijn gezondheid nogal te wensen over. Inmiddels werden ook de bevrijders vanwege aanhoudende plunderingen een blok aan het been. Dit leed was geleden toen de Fransen in Deventer zich in april 1814 overgaven, met als gevolg dat alle buitenlandse troepen terugkeerden naar hun vaderland. Opnieuw wist Van Kinsbergen de beide belangrijkste facetten van zijn persoonlijkheid, sociale bewogenheid en betrokkenheid bij het leger, te combineren: hij schonk een aanzienlijk bedrag aan het hospitaal voor gewonde soldaten te Arnhem. De nieuwe vorst Willem I maakte zijn ontslag als zeeof\ufb01cier ongedaan en verhief hem in de Nederlandse adelstand. Behaaglijk koesterde Van Kinsbergen zich in alle eerbetoon, maar van salaris zag hij af: \u201cals een vrijwillig jaarlijksch offer voor mijn dierbaar vaderland, uit hoofde van deszelfs omstandigheeden door eene tyrannieke regering veroorzaakt\u201d. Hulde van die \u2018tyrannieke\u2019 regering had de oude zeeman zich ook laten welgevallen \u2013 Napoleon had hem begunstigd met de titel \u2018graaf van Doggersbank\u2019 \u2013 , maar nu waren de bakens verzet. Met zijn \u2018borstkwaal\u2019 ging het op en af, maar Van Kinsbergens geestkracht was tot het einde toe ongebroken. In februari 1819 schreef hij, kwaad omdat de regering te laks was met het herstel van de scheepvaart en menend dat hij al vierentachtig was: \u201cAls ik in plaats van 84 64 waar, dan kogt ik een coopvaardijschip [...] en ging met mijn schip als coopvaardijcapitein na zee, dan nu is die oude carcasse niet meer in staat wat te doen\u201d. Zijn plan om naar Elburg te gaan voor de bijwoning van de examens op het Instituut kon hij niet volvoeren, want kort daarvoor stierf hij op 23 mei 1819. Aardse roem was hem bij zijn leven volop ten deel gevallen, maar in 1842 was zijn ster al verbleekt. Bij de afbraak van de Oude Kerk in Apeldoorn werden de stoffelijke resten van de zeeheld en filantroop geruimd. Slechts de marmeren grafplaat bleef bewaard en vond zijn weg naar het plaatselijk museum.", "Catharina Elizabeth Keyser": "Over de jeugdjaren van Catharina Keyser is weinig bekend. Alleen haar woonplaats Haarlem is terug te vinden in de archieven, die ook leren dat haar vader kleermaker was. Willem Keyser trouwde in 1806 met Catharina Haver, die hem een dochter schonk maar vijf jaar later overleed. De evangelisch-lutherse Willem Keyser hertrouwde korte tijd daarna met de rooms-katholieke Mathilde Kempers. Het echtpaar kreeg vijf kinderen, vier dochters en een zoon. Catharina Elizabeth was het tweede kind uit het gemengde huwelijk. De echtelieden hadden kennelijk afgesproken: \u2018zo ouder, zo kind\u2019. De dochters werden namelijk rooms-katholiek gedoopt, terwijl de zoon in de Evangelisch-Lutherse Kerk werd opgenomen. Uit de gegevens van de volkstelling van 1829 blijkt dat de jonge Catharina toen nog in Haarlem woonde. Bij de volkstelling van 1839 komt zij niet meer op de Haarlemse lijsten voor. De biograaf is verder aangewezen op het Algemeen Register van het Klooster van de H. Familie, waarin Catharina zelf naast de namen van haar ouders en haar geboortedatum optekent: \u201cIn \u2019t Liefdesgesticht in Rotterdam aangenomen den 8e January 1846. Aldaar haar intrede gedaan den 18 April 1846, ingekleed den 28 Mei 1846, voor kloosternaam ontvangen Ludovica. Beloften van zuiverheid afgelegd den 9 September 1847 bij den Zeer Eerw. Pater Provinciaal J.D. Raken\u201d. Het Rotterdamse liefdesgesticht was geen gewoon klooster maar een communiteit van vrouwen, leden van de Derde Orde van Sint-Dominicus, ook wel tertiarissen genoemd, die vooral actief waren in onderwijs, ziekenbezoek en zorg voor zwakkeren. De provinciaal van de dominicanen, onder wiens gezag zij stonden, stelde de regels vast en benoemde een priorin. Het in 1841 door zes vrouwen opgerichte liefdehuis in Rotterdam kende een moeizaam begin, maar trok toch nieuwe zusters aan, onder wie in 1846 Catharina Keyser, de latere zuster Ludovica. In datzelfde jaar werd in Schiedam een vestiging gesticht, op initiatief van pater Raymundus van Zeeland, de oudste broer van pater Dominicus van Zeeland, die een jaar tevoren pastoor in Neerbosch was geworden. Goed voorbeeld doet goed volgen, ook bij de gebroeders Van Zeeland, met als gevolg dat zuster Ludovica op 24 februari 1848 met een of twee medezusters naar Neerbosch verhuisde. De zusters betrokken een eenvoudig huurpand, waar zij konden wonen, bidden en les geven in naaien, breien en ander handwerk. Het aantal\n\n\n\nleerlingen nam zo snel toe, dat al vlug een groter gebouw nodig was. In 1850 kon Zuster Ludovica met haar medezusters verhuizen naar een eigen liefdehuis, dat overigens op naam kwam te staan van het kerkbestuur van Hees en Neerbosch, hoewel de parochianen minder dan de helft van de gelden bijeen hadden gebracht. Dat de jonge zusters ook behoefte hadden aan een meer beschouwelijk leven, was niet opmerkelijk, maar leverde wel stof voor discussie, in eigen en andermans kring, ook met de Provinciaal van de Dominicanen. Zuster Ludovica en haar medezusters wilden namelijk de regel van de Tweede Orde van Dominicus volgen, een contemplatief leven binnen de muren van het klooster. Die beschouwelijke instelling stond op gespannen voet met het actief verrichten van liefdewerken. Bisschop Zwijsen van \u2019s-Hertogenbosch vond een oplossing in enkele uitzonderingsbepalingen, op grond waarvan de kloosterlingen zich niet aan alle regels behoefden te houden: geen wit habijt en minder strikte vastenregels. Ook lazen de zusters geen grote of kerkelijke getijden. De bisschoppelijke voorwaarden werden aanvaard. Op 11 augustus 1853 vond de offici\u00eble oprichting van de congregatie plaats, tijdens een door pater Dominicus van Zeeland opgedragen heilige mis. Zuster Ludovica legde met zes medezusters de eeuwige geloften af in handen van pater Dominicus, hun geestelijke vader. Vier dagen later kozen de zusters Ludovica Keijser tot overste van de \u2018Congregatie der Zusters van den Heiligen Dominicus\u2019. De blijvende spanning tussen actief en contemplatief leven stond de groei van de congregatie niet in de weg. Het aantal zusters groeide tot circa dertig in 1869, om na een kleine terugval in 1870 in de daarop volgende jaren sterk toe te nemen, vooral toen eenmaal een regeling was getroffen tussen orde, zusters en kerkbestuur over de eigendomsrechten op het gebouw en de grond. Zuster Ludovia heeft de jonge congregatie met vaste hand geleid, ondanks de problemen waarmee zij werd geconfronteerd: sterfte onder de zusters door het zware kloosterleven, naast zorgen van materi\u00eble aard. Het levensonderhoud van de zusters was een zware opgave evenals de noodzakelijke uitbreiding van het klooster. Ook de bijzondere positie tussen de Derde en de Tweede Orde vroeg om aandacht van moeder-overste. Uit de Kronyk van 1864 blijkt, dat zuster Ludovica zich haar kloosterleven anders had voorgesteld dan zij in Neerbosch zou ervaren: \u201cMonseigneur heeft ook ons verlangen om meer en meer in de afzondering te leven, teneinde ons ongestoorder met de beschouwing der hemelse zaken bezig te houden, zoveel mogelijk ingevolgd, door het Bisschoppelijk slot op zoodanige wijze in te voeren, als om de onmisbaarheid der scholen en andere bemoeilijkingen mogelijk is.\u201d Zuster Ludovica werd in 1862 herkozen tot overste van de congregatie. De bisschop van \u2019s-Hertogenbosch bekrachtigde de benoeming voor onbepaalde tijd. Een lang leven was haar echter niet gegund. Ze zou haar medezusters nog zeven jaar voorgaan in werken en gebed, voordat zij in 1869 op 54-jarige leeftijd overleed, nadat zij had verzocht \u201cdoor haren Geestelijken Vader den Z. Eerw. Pater Dominicus van Zeeland, stichter van ons klooster en alstoen Pastoor te Utrecht van de H.H. Sacramenten te worden voorzien. De kroniekschrijver meldt verder: \u201cIn hare laatste ogenblikken aanschouwde zij nog eens hare kinderen, kuste het Crucifix en onmerkbaar was hare ziel uit het ligchaam gescheiden\u201d. Op 19 mei 1869 werd haar stoffelijk overschot bijgezet in de grafkelder van het klooster te Neerbosch, aan de Dennenstraat, waar het bestuursgebouw, het kloosterverzorgingsoord Huize Rosa en het wooncentrum Catharinahof het kloosterleven van de Dominicanessen van Neerbosch levend houden.", "Louis Frederik Teixeira de Mattos": "Jhr. Louis Frederik Teixeira de Mattos stamde uit een vermogend Portugees-Isra\u00eblitisch geslacht dat, door geloofsvervolgingen gedwongen, in 1497 naar Antwerpen vluchtte en vervolgens, als gevolg van het verloop van de Tachtigjarige oorlog, naar Amsterdam trok, omdat joden zich daar vrijelijk konden vestigen. Daar bouwde de familie een vooraanstaande maatschappelijke positie op dankzij de vele meegebrachte handelscontacten. In 1735 kregen de Teixeira\u2019s een notari\u00eble acte van bekendheid. De vader van Louis Frederik was de stichter van de Amsterdamse bankiers\ufb01rma Gebr. Teixeira de Mattos. Hij schonk de stad Amsterdam in 1886 100.000 gulden voor de bouw van een ziekenhuis. Louis Frederik werd op verzoek van zijn moeder \u2013 zijn vader was inmiddels overleden \u2013 op 10 december\n\n\n\n1892 geadeld. Deze nobilitatie was voor een niet onbelangrijk deel te danken aan het feit dat een eerder familielid in 1817 door koning Willem I in de Nederlandse adelstand was verheven. Na zijn afstuderen als civiel ingenieur in 1896 te Delft trouwde hij en maakte met zijn vrouw de overstap naar de Waals-Hervormde Kerk. Kort daarna trad hij in dienst van de Provinciale Waterstaat van Overijssel. Daar kwam zijn voorliefde voor documentatie en publicistische arbeid duidelijk naar voren. Hij wilde de waterhuishouding van Overijssel beschrijven. Het eerste resultaat van dit onderzoek publiceerde hij in 1900. Drie jaar later werd De Dedemsvaart door de Staten van Overijssel uitgegeven, een boek van bijna duizend pagina\u2019s, voorzien van illustraties en een afzonderlijke, losbladige atlas. In november 1900 vertrok Teixeira naar Den Haag, waar hij was benoemd op het departement van Waterstaat, Handel en Nijverheid. Uit deze functie nam hij enkele jaren later ontslag vanwege zijn benoeming tot secretaris van de Staatscommissie tot voorbereiding van de wettelijke regeling van het waterstaatsbestuur. Maar de spanningen in en rond deze commissie waren voor Teixeira de Mattos te groot en in 1907 kreeg hij op eigen verzoek ontslag \u2018wegens herhaalde en langdurige afwezigheid uit \u2019s-Gravenhage\u2019. Inmiddels had hij het beter naar zijn zin als secretaris van de Staatscommissie voor het binnenschipperijbedrijf. In 1911 bracht deze commissie een uitvoerig verslag uit. Teixeira de Mattos werd voor zijn aandeel in dit als belangrijke bron erkende werk beloond met een koninklijke onderscheiding. Intussen had hij zich ook met andere zaken beziggehouden. Dankzij zijn familievermogen kon hij zich veroorloven van een normale ambtelijke loopbaan af te zien. In zijn brief van 14 mei 1902 liet hij Gedeputeerde Staten van Zuid-Holland weten dat hij van plan was \u201czijne krachten te beproeven aan eene beschrijving van de waterkeeringen, waterschappen en polders der provincie Zuid-Holland\u201d. Tegelijkertijd verzocht hij hen om steun en medewerking. Het eerste deel kwam in 1905 gereed. Het werd een jaar later door het Provinciaal Bestuur van Zuid-Holland uitgegeven. Enkele jaren later verscheen deel 2, en het leek erop dat publicatie van het in tien delen opgezette werk regelmatig zou worden voortgezet. Maar in een brief van 22 januari 1909 deelde Teixeira de Mattos Gedeputeerde Staten van Zuid-Holland mee dat hij door vestiging buiten de provincie genoodzaakt was zijn arbeid aan het boek te staken. Hij had in 1905 in Beekbergen bij Apeldoorn een complex woeste grond aangekocht, in de volksmond \u2018Het\n\n\n\n\n\ngroote zand\u2019 genoemd, om daar op een hoog punt een buitenverblijf te stichten. Twee jaar na de aankoop werd door zijn dochter de eerste steen gelegd van het door de Haarlemse architect F.N.J. Haitsma Mulier ontworpen monumentale landgoed Spelderholt. De aanleg van de tuin en het park rondom het landgoed was toevertrouwd aan Leonard A. Springer, landschapsarchitect te Haarlem. In 1908 werd het landgoed opgeleverd en vanaf 1909 tot 1921 woonde de familie Teixeira de Mattos er permanent. In die tijd was Teixeira de Mattos nauw betrokken bij de plaatselijke en regionale politiek. Met zijn zwager mr. N.G. van Taack Tra Kranen behoorde hij in 1904 tot de oprichters van de Nationaal Historische Partij, een groepering van rechtsgezinde liberalen die in 1912 opging in de Christelijk Historische Unie. Deze fusie leidde ertoe dat Teixeira de Mattos van 1913 tot 1923 namens de Christelijk Historische Unie zitting had in de Apeldoornse gemeenteraad en in 1923 en 1924 in de Gelderse Staten. Hij kwam toen uitgebreid in het nieuws doordat hij \u2018met alle geweld\u2019, zoals hij dat zelf noemde, zich verzette tegen de invoering van het vrouwenkiesrecht. Iets waar hij later op terugkwam in zijn\n\n\n\n\u2018ten behoeve der geestverwante vrouwen\u2019 te Beekbergen en Apeldoorn gehouden voordrachten die in 1921 door het De Savornin-Lohnmanfonds onder de titel Onze Grondwet werden uitgegeven. Nadrukkelijker kwam hij in het nieuws toen hij in de raadsvergadering van begin oktober 1919 vanwege de ontwikkelingen in de vliegtechniek voor de aanleg van een \u2018vliegterrein\u2019 in de buurt van Apeldoorn pleitte. Het meest kwam hij echter in het nieuws door zijn ambitieus stedenbouwkundig uitbreidingsplan om het dorpse Apeldoorn een stadse allure te geven. Dit laatste zou gerealiseerd moeten worden door de aanleg van nieuwbouwwijken in alle windrichtingen, voorzien van ruime parken, winkelcentra, scholen, kerken en een ziekenhuis, bedrijvenconcentraties langs het kanaal en bestaande spoorverbindingen en een rondweg om het doorgaande verkeer om het centrum te leiden. Bovendien zou omwille van de uitbreiding van die woonwijken de spoorlijn Apeldoorn-Zutphen verlegd en het Apeldoorns station, voorzien van een spoorwegtunnel, verplaatst moeten worden. Dit Berlage-achtige plan werd enkele jaren later door de overwegend conservatieve Apeldoornse gemeenteraad verworpen. De plannen waren te modern en de kosten te hoog. Overigens was Teixeira daar zelf niet meer bij betrokken. Eind 1923 had hij al zijn functies in Gelderland neergelegd en was naar Den Haag verhuisd, waar hij zijn publicistische waterstaatkundige arbeid had hervat. Maar twee jaar voor zijn vertrek naar Den Haag besloot Teixeira de Mattos op 21 maart 1921 een groot deel van het landgoed Spelderholt, circa 14 ha, \u2018om niet af te staan aan den Staat der Nederlanden, teneinde daarin of daarop te vestigen een of meerdere instellingen in het belang van bosch- land- of/en tuinbouw\u2019. De Nederlandse Staat vestigde er in datzelfde jaar nog een Rijksproeffokstation en een Rijksvoorlichtingsdienst voor de Pluimveeteelt met het doel de Nederlandse pluimveesector op wetenschappelijk gemotiveerde wijze te innoveren. In Den Haag kreeg Teixeira de Mattos op de provinciale grif\ufb01e een kamer voor het voltooien van wat later algemeen als een standaardwerk op waterstaatgebied werd gezien. Dat deed hij met een energie die hem volledig in beslag nam. De noodzakelijke hulp van archivarissen en bibliothecarissen kwam hem als de grote gezaghebbende nu als het ware vanzelfsprekend toe. Zijn habitus in die jaren was zodanig dat wie hem niet kende, hem eerder voor een vasthoudende archivaris hield dan voor een ingenieur die onderzoek deed. Geen detail mocht achterwege blijven en aan letterlijke citaten was geen gebrek. Teixeira de Mattos gaf alles wat hij geven kon en zeker zou hij, als het hem vergund was, nog meer nagelaten hebben. Maar door het bombardement van 3 maart 1945 waarbij het hele voorgebouw van de provinciale griffie te Den Haag verwoest werd, ging het voor drievierde voltooide manuscript en al het op Teixeira de Mattos\u2019 kamer bijeengebrachte bronnenmateriaal verloren. Het typeert Teixeira de Mattos dat hij geheel van voren af aan zijn werk hervatte. Kort daarna kwam het provinciaal bestuur tot de conclusie dat het tot dan toe niet veel waardering had getoond voor Teixeira de Mattos\u2019 geheel belangenloze arbeid. Er had nooit meer afgekund dan een bedankbriefje na het verschijnen van een nieuw deel. Meerdere malen had Teixeira de Mattos wel eens laten blijken dat hij graag op de provinciale grif\ufb01e zou worden aangesteld, waarbij het hem echt niet om de salari\u00ebring ging. Op 23 juli 1945 besloten Gedeputeerde Staten aan \u2018Jhr. ir. L.F. Teixeira de Mattos te \u2019s-Gravenhage een honoraire rang van Administrateur-Titulair ter Proviniciale Griffie van Zuid-Holland\u2019 te verlenen. Deze op hoge prijs gestelde onderscheiding kwam niet te vroeg. Enkele maanden later, op 30 oktober 1945, overleed Jhr. Louis Frederik Teixeira de Mattos op 73-jarige leeftijd te Den Haag. Teixeira de Mattos was een bewonderenswaardige man die met onderbreking van zijn Apeldoornse jaren geheel belangenloos en met grote inzet van 1902 tot 1945 aan de totstandkoming van zijn levenswerk werkte. Een man wiens naam zestig jaar na zijn overlijden nog altijd in Apeldoorn en Beekbergen voortleeft in allerlei verhalen over hem: het welkomstlied dat schoolkinderen zongen toen de familie Teixeira de Mattos zich op het Spelderholt vestigde, zijn bemoeienis met de plaatselijke muziekvereniging, de muziektent die hij Beekbergen schonk, zijn inzet voor de Nederlands Hervormde Kerk, over zijn meest bekende gast prins Hendrik, het landgoed Spelderholt en Seyss-Inquart die er tijdens de bezettingsjaren woonde, en het Teixeira de Mattospark te Beekbergen.", "Hal Wichers": "Hal (Hein) Wichers werd in 1893 geboren te Taroetoeng, een garnizoensstadje op Sumatra, aan het Tobameer, waar zijn vader als of\ufb01cier in het Koninklijk Nederlands-Indisch leger werkzaam was. In 1902 kwam de familie terug naar Nederland, woonde eerst in Breda, verhuisde in 1907 naar Rotterdam en ging in 1909 wonen in het Gelderse Renkum. Hein had grote belangstelling voor kunst. Hij nam in 1910 tekenlessen bij Barend Ferwerda in Renkum, vervolgens bij Cornelis Kuypers, ook een kunstenaar van de Veluwezoom, toen bij Klaas van Leeuwen, en rondde ten slotte zijn opleiding af op de Rijksakademie voor Beeldende Kunsten te Amsterdam, die onder leiding stond van prof. Anton Derkinderen. Inmiddels had hij zijn eerste werken al ge\u00ebxposeerd op de tentoonstellingen van Pictura Veluvensis in Renkum, in 1912 en 1918. Omdat het kunstenaarschap slechts een onzekere toekomst leek te bieden, studeerde Hein nog enkele jaren tropische land- en tuinbouw en ging daarna, in 1919, terug naar Nederlandsch-Indi\u00eb. Daar werkte hij eerst voor een Engelse theeonderneming en was achtereenvolgens verzekeringsagent, makelaar en administrateur op een kina-ontginning. Zo verdiende hij de kost voor het gezin dat hij in 1924 stichtte door te trouwen met Nicolette Henriette Bleckmann, de dochter van generaal Gustav Maurits Bleckmann (Semarang 1859-Nijmegen 1957). In de jaren \u201920 werd het gezin uitgebreid met drie kinderen: Arend, Rosa Marina en Nicolette Henriette. Intussen had Hal Wichers, zoals hij als kunstenaar altijd genoemd is, zijn belangstelling voor de schone kunsten niet verloren. Hij maakte in 1922-23 illustraties voor het tijdschrift De Zweep en exposeerde vanaf 1923 met de Bataviasche Kunstkring, waarvan hij lid was geworden. Toen hij een paar jaar later, achtervolgd door tropische ziekten, zijn baan verloor, besloot hij zijn geluk te beproeven als kunstschilder. Vrouwe Fortuna en de muzen waren hem gunstig gestemd: hij vond zijn inspiratie gemakkelijk en de kopers waren talrijk. Op de eerste tentoonstelling verkocht hij al het ge\u00ebxposeerde werk en weldra kreeg hij vele opdrachten, zowel van particulieren als van ondernemingen en instellingen. Zo vroeg president-directeur Everts van de Koninklijke Pakketvaart Maatschappij hem een schilderij voor in het schip Ophir, genoemd naar de vulkaan Ophir, die dan ook op het schilderij afgebeeld moest worden. Andere opdrachten kwamen van de Koloniale Bank en later ook van de KLM. Onder de particuliere opdrachtgevers waren bijvoorbeeld zakenlieden die van Nederlandsch-Indi\u00eb huiswaarts keerden en als souvenir liever een schilderij meenamen dan de gebruikelijke zilveren theeserviezen. In december 1931 reisde Hal Wichers naar Nederland met in zijn portefeuille vele opdrachten voor onder meer portretten van Nederlandse verwanten van in Indi\u00eb wonende familieleden. Hij logeerde bij zijn schoonouders Bleckmann op de Berg en Dalseweg in Nijmegen, waar Robert Maarten, zijn vierde kind, werd geboren. In 1933 keerde hij terug naar Java. Hij kocht een stuk grond te Tjioemboeloeit, in de heuvels bij Bandoeng, en bouwde daar een nieuw onderkomen. Het werd een vrijstaand huis met een groot atelier, dat een schitterend uitzicht bood op de hoogvlakte van Bandoeng en op de oude vulkaanketen Tangkoeban Praoe. Toen zijn huis af was, in 1936, liet hij vrouw en kinderen overkomen. Mooie jaren volgden. Hij had tentoonstellingen in Bandoeng, Batavia, Surabaja, Semarang, Garoet en Medan, en verkocht vele landschappen \n\n\n\nen portretten. Ook werd toen het vijfde kind geboren, Tjieke Rapha\u00ebla. Met de oorlog brak een moeilijke tijd aan. Hij werd ge\u00efnterneerd in Bandoeng en in Tjimahi. In de onlusten van 1945-46 werd zijn dochter Nicolette Henriette doodgeschoten en moest hij uit het Indonesi\u00eb van Soekarno vluchten met achterlating van al zijn bezit. Hij keerde terug naar Nederland en ging wonen bij zijn schoonouders in Nijmegen. Gelderland was een geliefde provincie bij oud-Indi\u00ebgangers; in steden als Nijmegen, Arnhem, Zutphen en Lochem vindt men villa\u2019s vernoemd naar Indonesische eilanden als Java, Borneo en Sumatra of straatnamen die aan het oude Indi\u00eb herinneren. In Nijmegen werd kort na de oorlog een nieuwe kunstkring opgericht, de Gemeenschap Beeldende Kunstenaars Nijmegen. Wichers werd lid en nam jarenlang deel aan groepsexposities in Nijmegen, maar ook buiten de stad in Haarlem (1946), het Belgische Gent (1948), Deventer (1953), Utrecht (1953), Assen (1959), en de Duitse steden Remscheidt (1958) en Oberhausen (1960). Wichers heeft ook vele solo-exposities gehad, in het Nijmeegse Besiendershuys in 1957, 1959 en 1967 en in \u2019s-Gravenhage, een der favoriete verblijven der oud-Indi\u00ebgangers, waar Kunst van Onze Tijd hem ontving in galerie Loujetzky aan het Prins Mauritsplein in 1949, 1950 en 1951, en kunstzaal Tong Tong in 1962, 1963, 1964 en 1966. Hotel Vreewijk in Oosterbeek opende zijn deuren voor zijn werk onder andere in 1953 en 1962, De Kelder in Hilversum in 1955 en Arti in Utrecht in 1957 en 1966. Om te weten welke de onderwerpen waren waar hij in deze jaren bekendheid mee verwierf, hoeft men maar een willekeurige catalogus met zijn werk te raadplegen. Met zijn kleurrijke coloriet schilderde hij goed herkenbare beelden van het leven in zijn geliefde Indi\u00eb: Dago, boven Bandoeng, met zijn watervallen, Goenoeng (dat is het woord voor berg) Muria , Kali (het woord voor rivier), Krawang , Soebang , Telaga (meer) Patengan , Tjikorae , plaatsen op het eiland Java, waar hij woonde. Ook op Sumatra vond hij zijn onderwerpen, in Padang , bij het Tobameer , bij de berg Sibajak en de vulkaan Ophir . Aan Bali herinneren de werken Tempelingang op Bali en Tempelfeest Bali . Zelfs in Maleisi\u00eb en Zuid-China kwam hij, getuige de werken Canton en Pinang , het laatste verwijst naar een plaats in Maleisi\u00eb waar nog een Hollands fort te zien is. De titels van zijn schilderijen vormen een litanie van exotische klanken, die niet alleen herinneren aan de steden, bergen en rivieren van de gordel van smaragd, maar ook aan de \ufb02ora en voorwerpen uit het dagelijks leven. Zo zijn er titels als Bambou , Cactus met Bougainville , Salak , de palmboom met de leerachtige, donkerbruine en roodglimmende schil en witte vruchten, Canna , de plant met de kelkachtige bloem, Flamboyant , de boom met zijn felle rode bloemen, Kassia , de plant die bloeit met grote gele omlaag hangende bloemen, en Pajoeng , hetgeen parasol betekent, Sado , wagentje met paard en koetsier, Waroeng , winkeltje en Sarangprauwen , bootjes. In Nederland kreeg de inheemse natuur een plaats binnen zijn oeuvre: Vliegden , Knotwilgen , Berken , Bloembollen , Wodans eik , Peppels , Bloeiende heide en Herfstbos . Soms geeft de titel een geogra\ufb01sche aanduiding, zodat we zien waar de kunstenaar gewerkt heeft: Deelen\u2019s Was , Kano\u2019s Oosterbeek , Friesland , Dom te Veere of, dicht bij Nijmegen, Kerkje Ooij . In de loop der jaren kwamen daar de titels bij die herinneren aan zijn reizen naar Frankrijk, Duitsland en Itali\u00eb, zoals Adour , Etang de Pinsolle , Cathedraal (Chartres) , Lourdes , Mont Ventoux , Rivi\u00e8ra en Altesdorf , Beilstein en Cochem . Wichers observeerde goed, daarom werd hij gevraagd voor zowel portretten als topogra\ufb01sche stukken. Opmerkelijk is dat in zijn landschappen en genrestukken de plaatselijke bewoners zelden poseren. De mensen lijken terloops geobserveerd zonder het zelf te weten. Vrouwen werken in hun lange batikgewaden op het land, aan de rijstoogst, of zitten buiten te praten, kinderen spelen op een dorpspleintje, een voorovergebogen visser zit langs de waterkant, reizigers zijn aan het inschepen. We zien ze opgaand in de dagelijkse bezigheden, en pro\ufb01l of op de rug, zelden van voren. Ze lijken zich niet bewust van de aanwezigheid van de kunstenaar die observeert en tekent, om vervolgens, soms wat meer in de toon, vaak ook met een kleurrijk palet en met trefzekere vrij korte penseelstreken, de schilderijen te maken. Zo roepen die werken een heel natuurlijk beeld op van het leven in Indi\u00eb. Toen in september 1954 een werk van Wichers in het Nijmeegse stadhuis hing, als \u2018Schilderij van de maand\u2019, schreef de recensent van De Gelderlander daarover:\n\n\u201cHet kleurrijk doek is met rake korte toets geschilderd. De voorstelling is eenvoudig van onderwerp en tekening: een landschap met naar de verte verijlende landerijen, waartussen een weggetje, be\ufb02ankt met een drietal peppels, op de voorgrond een hekje en aan de horizon het vergrijzend silhouet van geboomte en bos waartussen een boerderij opdoemt. Daarboven de hemel, \u00e9\u00e9n kleurenbaaierd van licht, die in \u2019n werveling van al wijder\n\n\n\nwordende cirkels wentelt rond de felle zonnebol. In de uiterlijke weergave van het landschap met zijn vurige hemel knap gebeeld, niet minder meesterlijk is de sfeer en de stemming vertolkt die er in besloten ligt. Wel het meest opmerkelijk is, dat met dit impressionistisch beweeg van vonkende kleuren en driftige toets, toch de weldadige stilte en rust van het landschap worden opgeroepen.\u201d\n\nTegenwoordig wordt het Nederlandse kolonialisme als een controversieel hoofdstuk gezien in de vaderlandse geschiedenis. In de wereld van de kunst echter vormt het ori\u00ebntalisme of exotisme een interessante verrijking voor onze nationale tradities, en is de belangstelling voor verre en vroege culturen zelfs een vaste waarde geworden. Voor diegenen die lang in Nederlandsch-Indi\u00eb gewoond en gewerkt hebben, als Aziaat of als Nederlander, kunnen de sfeervolle schilderijen van Hal Wichers nog altijd mooie herinneringen oproepen.", "Arnoldus Adrianus van der Burg": "Pater Albertus van der Burg O.P. geldt als de kwartiermaker van het dominicanenklooster te Huissen. Het kasteel te Huissen aan de Stadsdam is onder zijn leiding tot klooster ingericht en kreeg een bijbehorende kapel, gebouwd door de bekende Roermondse architect dr. P.J.H. Cuypers. Bij het vijftigjarig bestaan in 1908 was Huissen als moederklooster het middelpunt van het dominicaanse leven in Nederland. De bekeringsgeschiedenis van pater Albertus als oudste zoon van een rijke Schiedamse brander begint bij een preek in de kathedraal van Den Bosch door de beroemde volksprediker pater Bernard Hafkenscheid C.ss.R. Het kwam na de H. Mis tot een gesprek en een retraite. Terug in Schiedam gaf de zoon aan zijn vader te kennen priester en dominicaan te willen worden. Deze was inmiddels veel gewend van zijn zoon, doch dit besluit wekte grote verbazing. Uiteindelijk gaf hij zijn toestemming. Na de humaniora bij de orde van de dominicanen gedaan te hebben trad hij in 1844 te Schiedam in en legde hij op 15 augustus 1845 te Neerbosch bij Nijmegen zijn kloostergelofte af. Als lid van de dominicanenorde nam hij de naam Albertus aan, naar de grote 13de-eeuwse dominicaan Albertus Magnus. Op 22 april 1849 droeg hij in de Nijmeegse Broerkerk zijn eerste H. Mis op. Vervolgens vertrok hij naar Santa Sabina, het moederklooster van de orde te Rome, en behaalde daar het licentiaat in de theologie. In 1852 keerde hij uit Rome, na een pelgrimsreis via Loretto en Bologna, in Nederland terug en hij werd op 7 februari 1853 benoemd tot prior van het klooster te Langenboom in Noord-Brabant. Dit klooster verkeerde bouwkundig in slechte staat en de orde zag voor het noviciaat in Nederland om naar een groter klooster. Intussen bood pater Albertus in 1854 om gezondheidsredenen zijn ontslag aan als prior van Langenboom, maar dit werd door zijn provinciaal geweigerd. Hij bleef daarom voorlopig aan. Inmiddels werd bekend dat de eigenaar van een aantrekkelijk herenhuis aan de Stadsdam te Huissen, het zogenaamde \u2018kasteel van Huissen\u2019, van deze buitenplaats afwilde. Tipgever was L.Fr.Th.H.J. baron van Lamsweerde (1824-1896), een vooraanstaande inwoner van Huissen. Albertus\u2019 vader kwam in oktober 1855 vanuit Schiedam naar Huissen en liet in het bijzijn van baron Van Lamsweerde de (protestantse) eigenaar J.J. Fabricius weten dat hij als koper in het huis ge\u00efnteresseerd was ten behoeve van zijn ziekelijke oudste zoon. Hij vertelde er echter niet bij dat deze dominicaan was. Ter uitvoering van het plan om van het kasteel van Huissen een dominicanenklooster te maken en om \u2013 het herstel van de kerkelijke hi\u00ebrarchie in Nederland in 1853 had recent veel heftig protestants verzet opgeleverd \u2013 de protestantse verkoper en andere protestanten om de tuin te leiden, werd op 27 december 1855 voor notaris L.P Rietstap te Rotterdam ten huize van de . provinciaal van de dominicanen de onroerendgoedmaatschap Van der Burg opgericht. De last tot oprichting werd gegeven door de vier paters, onder wie pater Albertus, die het klooster in Langenboom bevolkten. De provinciaal, J.D. Raken O.P kreeg volgens de maat., schapregels bestuurs- en tekenbevoegdheid. Na overleg met de aartsbisschop van Utrecht, mgr. J. Zwijsen, de vicaris-generaal van de dominicanen te Rome en de Nederlandse provinciaal viel het besluit tot aankoop van het kasteel van Huissen op 3 januari 1856. Eigenaar werd de burgerlijke maatschap Van der Burg. Pater Albertus\u2019 vader A. van der Burg jr. trad als geldschieter op en fourneerde de koopsom van \u0192 10.500,\u2013. Spoedig daarna werd bekend dat \u2018de Heer uit Schiedam\u2019 het buitenhuis tot klooster voor de paters dominicanen had bestemd. Reeds op 26 oktober 1855 ontving A. van der Burg jr. uit Rome als dank voor\n\n\n\n\n\ndit gulle gebaar het Diploma van Af\ufb01liatie met de Dominicaner Orde. Zijn portret zou vanaf 1858 als \u2018Benefactor conventus\u2019 (weldoener van het klooster) de refter van het Huissense klooster sieren. Na zijn dood (1867) werd voor hem als weldoener dagelijks het De profundis gebeden. Nadat men aan het idee van een nieuw klooster in Huissen had kunnen wennen, vertrokken pater Albertus en enige andere ordegenoten op 30 september 1858 in een huifkar vanuit Langenboom naar hun nieuwe onderkomen, dat op 7 oktober werd ingewijd. Deze laatste datum geldt als stichtingsdatum van het klooster. Als subprior had pater Albertus de leiding en moest hij tijdens de verbouwing en de bouw van de kloosterkapel diverse problemen met de aannemer oplossen. Voor de inrichting van de kapel wist hij van zijn gefortuneerde vader geld voor het hoofdaltaar, een stel gouden paramenten en een beeld van Albertus Magnus los te krijgen. Zijn oom Joannes van der Burg Az. (1789-1886) sloot met hem een weddenschap over een dampartij af, die hij verloor, en schonk \u0192 10.000,\u2013 voor het orgel in de kapel. Ook Albertus\u2019 broer, C.A. van der Burg (1820-1906), speelde een rol bij de \ufb01nanciering van het klooster. De bezoeken van de familie uit Schiedam hebben duidelijk bijgedragen tot een spoedige inrichting van de nieuwgebouwde kapel. Ondanks zijn zwakke gezondheid, waardoor een actief pastoraat onmogelijk geworden was, heeft pater Albertus met drie, en later vier, confraters tot aan zijn dood succesvol het noviciaat van de dominicanen geleid, eerst in Langenboom en later in Huissen. Huissen is een begrip geworden en gebleven in katholiek Nederland. Als kwartiermaker heeft pater Albertus daarvoor in de jaren 1858-1862 de basis gelegd.", "Dani\u00ebl Josephus van Zeeland": "Dani\u00ebl Josephus van Zeeland heeft een belangrijk deel van zijn vorming te danken aan zijn oudere broer Willem, een begaafde leerling van het Eindhovense Gymnasium Erasmianum, die naast het werk in de winkel van zijn vader nog tijd had om zijn jongere broers klassieke en andere talen bij te brengen. Het wekte in de familie dan ook geen verbazing dat de gebroeders Van Zeeland in 1831 gedrie\u00ebn naar Uden trokken om theologie te gaan studeren. Willem trad in 1833 toe tot de dominicanen, waarna hij in 1834 tot priester werd gewijd. De toen net diaken geworden Dani\u00ebl en Gerard verhuisden naar Warmond, waar zij in 1835 de priesterwijding \n\n\n\nontvingen. De missie in Amerika trok hen aan, maar werd geen bestemming. Het tweetal bleef aarzelen getuige de aanvankelijke keuze voor de orde van de jezu\u00efeten. In 1840 werden zij opnieuw novice, nu in Uden bij de orde van de predikbroeders, waar zij op 25 juli 1841 hun professie deden ten overstaan van broer Willem, die inmiddels pater Raymundus heette. Vanaf dat ogenblik zouden Dani\u00ebl en Gerard respectievelijk als pater Dominicus en pater Thomas door hun pastorale, dienstbare en boeiende leven gaan. Geboren in Eindhoven, getogen in Rotterdam, waar zijn ouders een hoedenzaak dreven, en gevormd op andere plaatsen, verdeelde pater Dominicus zijn priesterlijke jaren over Rotterdam, Nijmegen en Utrecht. Na drie jaar kapelaan geweest te zijn in Rotterdam, vertrok hij in 1843 naar Nijmegen, om te beginnen als vicaris van het dominicanenklooster. In 1846 werd hij benoemd tot pastoor in Neerbosch, de dorpsgemeenschap onder de rook van Nijmegen, waar al snel zijn werkkracht en vastberadenheid opvielen. Zijn pastorale zorg gold ook het buitenkerkelijke domein, zoals de zorg voor minder bedeelden en voor het onderwijs. Van de tweeduizend parochianen ontvingen maar twee kinderen onderwijs \u201cin de voor vrouwen noodzakelijke handwerken [...] en dit nog wel bij eene protestantsche meesteres\u201d, zo meldt de kloosterkroniek. Pastoor van Zeeland verzocht daarom zijn provinciaal om enkele zusters vanuit Rotterdam naar Nijmegen te sturen. Van zijn oudere broer wist hij dat in 1841 in Rotterdam een gemeenschap van tertiarissen van de Heilige Dominicus was gesticht. Die wereldlijke communiteit onder het bestuur van de provinciaal van de dominicanen had grote aantrekkingskracht op jonge vrouwen. Overplaatsing naar een ander werkgebied was voor de Derde Ordezusters een vanzelfsprekende zaak, ook voor zuster Ludovica Keyser, die met een of twee onbekend gebleven zuster(s) in 1848 gehoor gaf aan de oproep van pater Dominicus. De komst van de \u2018Rotterdamse\u2019 tertiarissen naar Neerbosch betekende vooral een grote stimulans voor het onderwijs. Het aantal leerlingen nam zo snel toe, dat pastoor Dominicus van Zeeland al snel plannen moest maken om een \u2018liefdehuis\u2019 te bouwen, waar meer zusters konden wonen en waar ook onderwijs gegeven kon worden. Hij schreef zijn provinciaal op 13 juli 1848: \u201cIk heb dan met overleg der Waardige Moeder het plan zoo trachten interigten, dat het huis ook geschikt is om eenige kamers aan geschikte personen te kunnen afstaan, ofwel om enige kinderen als Pensionaires te houden, ofwel, indien de Vrijheid van\n\n\n\nGodsdienst en godsdienstige vereeniging doorgaat, alsdan gemakkelijk tot een klooster te kunnen worden aangebouwd, zonder iets te behoeven af te breken\u201d. Voortvarend als hij was, had hij tijdig een stuk grond geregeld. Ook zond hij zijn provinciaal een bouwtekening, met de mededeling dat de Waardige Moeder \u201cdie daar zij nogal moedig is hetzelve vooral niet kleiner verlangde\u201d. Het liefdehuis werd op 1 augustus 1850 door Zuster Ludovica en enkele medezusters betrokken. Van een echte congregatie was nog geen sprake. De zusters waren dominicaanse tertiarissen, die zich weliswaar volledig hadden ingesteld op het kloosterlijke leven, maar niet onder de jurisdictie van een bisschop vielen. Zij moesten wachten op het herstel van de bisschoppelijke hi\u00ebrarchie, en op de uitkomst van discussies in eigen kring over de vraag in welke mate de nieuwe congregatie een contemplatief karakter zou krijgen. Op 11 augustus 1853 mocht pater Van Zeeland namens Monseigneur Zwijsen de akte voorlezen, waarmee de \u201coprigting, instelling en vestiging der Congregatie van Zusters van den H. Dominicus in de Parochie van Neerbosch en Hees\u201d een feit werd. Daarmee is pater Dominicus in meer opzichten de stichter van de (latere) congregatie van de Zusters Dominicanessen van de Heilige Familie van Neerbosch. De betrokkenheid van pater Dominicus met het wel en wee van de congregatie blijkt ook uit een kroniek, waarin melding wordt gemaakt van verwijdering van\n\n\n\ntwee zusters uit de gemeenschap wegens moeilijk gedrag. Niet iedere roeping bleek geroepen. De stichter van de congregatie stond zuster Ludovica bij in die moeilijke ogenblikken, zoals hij in 1869 ook de \u201chooggeachte Moeder en Priorin Ludovica Keyser\u201d nabij was, toen \u201chaar dierbaar leven op den 15den Mei zijnde een Zaterdag en alzoo op den dag en in de maand aan Maria toegewijd en door haar zo vurig verlangd, ophield te bestaan\u201d. In 1851 werd pater Dominicus pastoor van de Broerskerk te Nijmegen. Naast de pastorale zorg behartigde hij ook daar de belangen van de Nijmeegse katholieken. Tegelijk bleef hij een zorgzame vader voor zijn \u2018geestelijke dochters\u2019. Die zorg weerhield hem niet van steun aan de Zusters van de Doddendaal, die van hogerhand de stad moesten verlaten, maar door de bijstand van pastoor Dominicus in Nijmegen konden blijven wonen en werken. Zijn zilveren priesterfeest vierde de stichter natuurlijk bij zijn Neerbossche zusters. Neerbosch en Nijmegen bleven niet het enige werkterrein van pater Dominicus van Zeeland. In 1862 volgde zijn benoeming tot pastoor in Utrecht. Ook in de oude bisschopsstad kwam zijn brede belangstelling goed van pas. Hij verfraaide de Dominicuskerk en zamelde geld in voor torens en klokken, die ondanks de bedenkingen van de jansenisten vanaf 1879 zouden gaan luiden over de Mariaplaats. Hij bemoeide zich (zoals in Nijmegen waar hij de aanzet gaf tot het latere Dominicuscollege) met het onderwijs, en bouwde goedkope huizen voor arme mensen. Tijdens de Utrechtse epidemie\u00ebn van 1866 kende pastoor Van Zeeland in tegenstelling tot jongere confraters geen angst. Niets was hem teveel om de talrijke zieken te troosten. Overigens keerde hij tijdens zijn Utrechtse jaren af en toe terug naar Nijmegen om als praedicator generalis zijn vroegere stadgenoten de \u2018waarheid\u2019 bij te brengen. Moe gestreden moest Pater Dominicus in 1889 zijn ambt neerleggen, een kleine twee jaar voor zijn gouden professiefeest, dat hij in 1891 in Kevelaer onder bescherming van Maria vierde. Enkele maanden later, op 25 mei 1892, overleed hij, omgeven door zijn trouwe medebroeders. Hij werd begraven in de grafkelder van het Dominicanenklooster in Huissen. Zijn stoffelijke resten werden in 1925 overgebracht naar Neerbosch, de plaats waar de door hem opgerichte congregatie in de eerste helft van de 20ste eeuw tot grote bloei zou komen, en waar ook zijn medestichteres zuster Ludovica Keyser begraven is.", "Werner Gelmerszoon Werrenberg (Wirrenberg) van Deventer": "Over de vroegste levensjaren van Werner valt eigenlijk niets met zekerheid te zeggen. Hij moet haast wel aan de kapittelschool van de Sint-Lebu\u00efnus voor het eerst met het onderwijs kennisgemaakt hebben, maar van een vervolgopleiding aan een universiteit is het niet gekomen. Het is zelfs maar de vraag of zijn ouders van het begin af aan voor hem een loopbaan als geestelijke in gedachten hadden, want in 1324 werd hij samen met zijn oudere broer Hademan lid van het prestigieuze Deventer koopmansgilde. In 1330 trad ook hun jongere broer Rudolf toe. Nu was het niet zo dat dit gilde alleen voor handelaren openstond. Ook geestelijken, waaronder zeker dertien kanunniken of kapelaans van de Sint-Lebu\u00efnus, hebben in de loop der tijd deel van de broederschap uitgemaakt. Een geestelijke status sloot in de praktijk het handeldrijven niet uit; vaak genoten kanunniken vrijstelling van stedelijke accijnzen en andere heffingen, wat de winstverwachtingen alleen maar kon verhogen. Toch was zijn vaderstad Deventer niet de plaats waar Werner in eerste instantie carri\u00e8re maakte, zijn toekomstperspectieven leken immers aanvankelijk aan het Gelderse hof te liggen. Zo verwonderlijk is dat nu ook weer niet. Salland, en daarmee de stad Deventer, was in 1336 immers door de bisschop van Utrecht aan de graaf van Gelre in onderpand gegeven als zekerheidsstelling voor een grote geldlening. De aanwezigheid van Werner in dienst van de inmiddels van graaf tot hertog bevorderde Gelderse landsheer kan echter pas vanaf het begin van 1342 met zekerheid aangetoond worden. Nadat hij op maandag 17 november 1343 in Nijmegen voor het laatst rekenschap van zijn inkomsten en uitgaven had afgelegd, was zijn rol aan de top van het \u2018ambtelijk apparaat\u2019 van Gelre alweer voorgoed uitgespeeld. Toch kan hij al jaren v\u00f3\u00f3r 1342 in dienst van graaf of hertog gekomen zijn, maar daarvoor is tot nu toe geen bewijs te leveren. Wanneer hij als zodanig voor het eerst voor het voetlicht treedt, blijkt direct dat hij iets met het grote geld van doen had en dat hij voortdurend op reis was. Op 13 januari 1342 bevond hij zich bijvoorbeeld in Brugge, samen met de proost van Arnhem (Johan Moliart, toen de belangrijkste politieke \ufb01guur in het hertogdom). In die tijd was Werner al geestelijke van het bisdom Utrecht en op keizerlijk gezag openbaar notaris. Hij verbleef met zijn superieur Moliart in Brugge vanwege de achterstallige betaling van de eerste termijn van een gigantische schuld van de koning van Engeland aan de hertog van Gelre. Veertigduizend gouden Florentijnse florijnen hadden al Kerstmis 1341 betaald moeten zijn. Vijfendertigduizend florijnen zouden betaald worden uit de opbrengst van de wol van de schapen die in mei 1342 geschoren werden in de graafschappen Lincoln en Nottingham. Een deel van de wol was de koning van Engeland door zijn onderdanen als bede toegezegd. Dit gedeelte moest nu door een afgezant van de hertog van Gelre ter plekke verzameld en naar Vlaanderen getransporteerd worden. Daar zou de wol verkocht worden en uit de \n\n\n\nopbrengst wilde de Engelse koning de tweede betalingstermijn voldoen. De hele exercitie moest op het feest van Sint-Jan (24 juni 1342) achter de rug zijn. Maar in april 1343 toog Werner van Deventer vanwege deze wol nogmaals naar Brugge: \u201cOp Pasen (13 april 1343), na het eten, zond mijn heer mij van Nijenklooster (bij Goch) naar Brugge, naar Johan en Hildebrand Zuderman en naar de meier (beheerder) van de Engelse wolstapel om geld. En ik was daar in Brugge bijna twee\u00ebneenhalve week om de komst van Hildebrand uit Engeland af te wachten en verteerde op de heen- en terugweg en gedurende mijn verblijf aldaar, en ook nog aan de huur van paarden, omdat mijn eigen paard ziek geworden was, veertien pond en zestien penningen.\u201d Pas op 23 april ontving Werner van de Zudermans, rijke kooplieden uit Dortmund die de wol meteen opkochten, een fiks bedrag dat in mindering gebracht werd op de schuld van de Engelse koning. Deze episode is typerend voor de taak van Werner van Deventer. Hij was aan het hof van Gelre verantwoordelijk voor de betaling van de kleine en grote uitgaven die niet onder de dagelijks terugkerende bestedingen gerekend konden worden. Als een soort betaalmeester (de functie van Werner was voor die tijd zo nieuw dat er toen nog geen aparte benaming voor bestond) ging hij met de hertog mee naar Brussel, Keulen en Aken. En als er dan niet voldoende klinkende munt voor deze buitengewone uitgaven bij de hand was, werd hij erop uitgestuurd, naar de tol van Lobith, maar desnoods ook naar Brugge, om contant geld te regelen. Toen Werners rol aan het Gelderse hof uitgespeeld was ging hij terug naar Deventer. Hier wist hij snel een plaats te bemachtigen in het kapittel van de Sint-Lebu\u00efnuskerk: de Dom van het Oversticht. Op 6 februari 1344 \u2013 nog geen jaar na zijn afrekening met de hertog \u2013 wordt hij namelijk al onder de kanunniken van die kerk genoemd. Binnen het kapittel oefende hij het ambt van thesaurier uit: koster en bewaarder van de kerkschat. Dit thesauriersambt had hij te danken aan Jan van Arkel, de nieuwe bisschop van Utrecht. Deze moet erg blij zijn geweest met Werner van Deventer, een internationaal monetair expert en bovendien nog uitstekend op de hoogte van de financi\u00eble situatie in het hertogdom Gelre. En Werners vakkennis zal er wel toe bijgedragen hebben dat de Utrechtse bisschop al in januari 1346 een begin kon maken met de a\ufb02ossing van de schuld waarvoor het Oversticht aan de hertog van Gelre verpand was. Van het verdere leven van Werner van Deventer is \n\n\n\nweinig bekend. In 1351 ruilde hij het pastoorsambt van Nieuwstadt, dat waarschijnlijk nog uit zijn Gelderse periode dateerde, tegen dat van Warnsveld. Zijn overlijden, in 1367, is opgetekend in de kalender van de Sint-Lebu\u00efnus op de feestdag van de martelaren Crispinus en Crispianus (25 oktober).", "Hendrik Willem Sebbelee": "Sebbelee doorliep de Hogere Burger School en studeerde in 1909 aan de Technische Hogeschool te Delft als civiel-ingenieur af. Van 1909 tot 1910 was hij ingenieur bij de rijkscommissie voor graadmeting en waterpassing, daarna tot 1915 adjunct-inspecteur bij de Staatsspoorwegen met als standplaats Breda. Na het overlijden van G.J. Hupkes, directeur van de Geldersche Stoomtramweg Maatschappij te Doetinchem werd hij per 15 maart 1915 als diens opvolger benoemd. Deze maatschappij exploiteerde een stoomtramlijn van Isselburg via Gendringen, Doetinchem, Dieren naar Velp. Hij trad kort na het uitbreken van de oorlog in functie. De oorlog had een nadelige invoed op de bedrijfsresultaten: enerzijds daalde het grensoverschrijdende vervoer, zoals het arbeidersvervoer, zeer sterk, anderzijds steeg het personenvervoer (militairen) met name tussen Dieren en Velp. Het streven van Sebbelee om het sinds 1887 bestaande eindpunt te Velp te verplaatsen naar Arnhem werd na vele jaren van voorbereiding en overleg uiteindelijk in 1926 bekroond, zelfs met het door hem gewenste eindpunt op het Velperplein en niet nabij de Spijkerlaan, zoals het Arnhemse gemeentebestuur wenste. Daarna werd tussen Dieren en Arnhem een nieuwe tractievorm ingevoerd, namelijk benzinemotortractie. Vanaf 1923 trok de tractievorm \u2018autobus\u2019 sterk de aandacht. Overal in den lande werd zij een fikse concurrent voor de tram. Sebbelee onderkende dit gevaar en meende, dat het beter was concurrentie te voorkomen dan deze later te bestrijden. Met spoed werd een aantal autobuslijnen, bedoeld als aan- en afvoerlijnen van de tramknooppunten Doesburg, Doetinchem en Terborg, geopend, waardoor concurrerende autobuslijnen in het vervoersgebied niet meer rendabel bleken. Sommige buslijnen sloegen niet aan, andere lijnen maken nu nog wel deel uit van het lijnennet. In 1924 werd de autobuslijn Arnhem-Zutphen geopend. Het bleek een groot succes: comfortabele bussen, een frequente dienstregeling en door de invoering van het instituut \u2018conductrice\u2019 ontstonden kortere reistijden, omdat de chauffeur zich niet meer met de kaartverkoop hoefde bezig te houden. Geleidelijk aan zagen hoe langer hoe meer reizigers het voordeel van de autobus boven de tram. In 1935 was de tram geheel verdwenen. Het buslijnennet breidde zich steeds meer uit: in 1931 naar Ede, in 1935 naar Veenendaal en in 1937, door de opheffing van spoorlijnen in de Achterhoek en in Twente, volgden de buslijnen Doetinchem-Enschede en Neede-Winterswijk. Onder het directoraat van Sebbelee ontstond aldus een bedrijf, dat een omvangrijk buslijnennet exploiteerde\n\n\n\n\n\nmet gunstige resultaten. De Geldersche Stoomtramweg Maatschappij (sedert 1928: Geldersche Tramweg Maatschappij) keerde ieder jaar dividend uit. In de Gelderse Achterhoek was ook de Geldersch Westfaalsche Stoomtramweg Maatschappij (GWSM) actief, die in 1908 de lijn Lichtenvoorde-Zeddam en in 1910 de lijn Lichtenvoorde-Bocholt in exploitatie bracht. Het bedrijf heeft steeds een ongunstige \ufb01nanci\u00eble positie gekend, die door de oorlogsomstandigheden verergerde, onder meer door het wegvallen van het omvangrijke arbeidersvervoer op de lijn AaltenBochholt. Het was duidelijk, dat de GWSM niet als een zelfstandige onderneming kon blijven bestaan, zodat een fusie met een andere maatschappij en met name met de Tramweg-Maatschappij Zutphen- Emmerik overwogen werd. De GSM zag deze ontwikkeling met lede ogen aan en deed aan de GWSM een veel gunstiger voorstel. Uiteindelijk is dit voorstel aanvaard en werd Sebbelee op 7 december 1917 benoemd tot directeur van de GWSM. Verschillende reorganisaties hadden plaats, zoals de opheffing van de werkplaats en het kantoor te Lichtenvoorde, het afstoten van overtollige rijtuigen en aankoop van goederenwagens. In 1885 had de Geldersch-Overijsselsche Stoomtramweg Maatschappij (GOSM) de lijn Deventer-Borculo in exploitatie genomen. Ook dit bedrijf had ongunstige bedrijfsresultaten, onder meer veroorzaakt door stakingen van het personeel wegens looneisen. Van 31 mei 1920 tot 17 februari 1921 lag het bedrijf volkomen stil. Ook daarna bleef de situatie zorgelijk ondanks subsidies van rijk, provincie en gemeenten. Alleen het jaar 1925 toonde goede resultaten: de cycloonramp te Borculo bracht een druk personen- en bouwmaterialenvervoer op gang. Door gebrek aan goederenwagens (en de \ufb01nanci\u00eble middelen om deze te kopen) ging het goederenvervoer zienderogen achteruit. In 1931 trad directeur W.F. Lafeber af. Hij werd opgevolgd door Sebbelee. Zo werd andermaal een Achterhoekse vervoersonderneming onder het directoraat van Sebbelee geplaatst. Ook hier nam hij ingrijpende maatregelen: hij verving de stoomtrams door autobussen en wijzigde de spoorbreedte van 1,067 meter in 0,75 meter, zodat doorgaand goederenvervoer met de GTM-lijnen mogelijk werd. Buiten het Achterhoekse vervoersgebied was de Betuwsche Stoomtramweg Maatschappij (BSM) werkzaam. Sinds 1908 exploiteerde zij de lijnen ArnhemElden, Elst-Lent en Elst-Bemmel, sinds 1909 het traject Elden-Huissen en Bemmel-Lent en vanaf 1910 ook de lijnen Bemmel-Pannerden en DoornenburgHuisssen. Van 1 mei 1912 tot 28 juni 1920 exploiteerde het bedrijf ook het veer te Pannerden. De exploitatie ontwikkelde zich geenzins in gunstige zin, reeds in 1920 werden vergaande maatregelen genomen zoals het opheffen van de personendiensten op verschillende trajecten. Desondanks bleven de resultaten slecht. De hoop was gevestigd op de totstandkoming van de vaste bruggen te Arnhem en Nijmegen om dan na electrificatie tot betere resultaten te kunnen komen. Directeur D. Nepveu trad op 7 mei 1932 af en als opvolger kwam Sebbelee. Ook hier trof hij direct maatregelen: de tramdiensten werden busdiensten en de goederentrams vrachtautodiensten. De beide bruggen kwamen tot stand, zodat de bussen nu konden rijden van centrum tot centrum. Maatregelen op financi\u00ebel-organisatorisch terrein waren inkrimping van het personeelsbestand en opheffing van de werkplaats te Bemmel, alles met als gevolg, dat in 1939 zelfs dividend kon worden uitgekeerd. Nog een bedrijf zou in het samenwerkingsverband worden opgenomen, namelijk de Tramweg Maatschappij Zutphen-Emmerik (de Z-E), die in 1902 de\n\n\n\nlijn Zutphen-Doetinchem-\u2019s-Heerenberg opende, in 1903 verlengd tot Emmerik-H\u00fbtteweg en ten slotte in 1909 tot Emmerik-Station. In 1926 werd het traject Zutphen-Deventer in gebruik genoemen. Ook bij deze maatschappij waren de resultaten niet gunstig. Vele jaren kon geen dividend worden uitgekeerd. Een samengaan met een andere maatschappij zou een oplossing kunnen brengen. In 1934 werd Sebbelee ook benoemd tot directeur van de Z.-E. Ook hier voerde hij diverse besparende maatregelen in, zoals het opheffen van de lijn Hummelo-Kruisberg-Doetinchem en het samenvoegen van de beide stations te Doetinchem tot \u00e9\u00e9n station. Hierdoor werden vijf belangrijke tramwegmaatschappijen in Gelderland: de GSM, GWSM, GOSM, BSM en Z-E onder \u00e9\u00e9n directie geplaatst met handhaving van hun juridische zelfstandigheid en samenwerkend onder de naam \u2018Geldersche Tramwegen\u2019. Deze bedrijfsconcentratie bood belangrijke voordelen en opende goede perspectieven voor het lokale vervoer in Oost-Gelderland. De meervoudige directeur overleed op 6 januari 1939 tijdens zijn vakantie in Sankt Moritz. Naast zijn directoraten was hij voorzitter van de Kamer van Koophandel en Fabrieken te Arnhem, bestuurslid van de ANWB, lid van het hoofdbestuur van de Geldersche VVV, lid van de Spoorwegraad en voorzitter van de Ambachtsschool te Doetinchem. Zijn vele verdiensten zijn gewaardeerd door de benoeming tot Of\ufb01cier in de Orde van Oranje-Nassau. Hij werd omschreven als iemand, \u201cdie veel wat in de Achterhoek dommelde of sliep tot ontwikkeling bracht.\u201d Sebbelee moet worden gezien als de man, die de grondslag heeft gelegd voor de huidige vervoersmaatschappij \u2018Oost-Net\u2019, een samenvoeging van \u2018zijn\u2019 Geldersche Tramwegen, het Gemeentelijk Vervoerbedrijf te Arnhem en de Twentsche Electrische Tram (TET) te Enschede. Op 11 januari 1939 werd Sebbelee begraven te Doetinchem. Op zijn graf bevindt zich een grafsteen met het opschrift: \u2018In stuurmanskunst was hij bedreven\u2019 en eronder een afbeelding van een man die tegen de golven oproeit.", "Gerard Keller": "Gerard Keller woonde bijna de helft van zijn leven in Den Haag. Hij ging er naar school en kreeg in de hofstad ook zijn eerste vaste baan. Gerard groeide op in een harmonieus gezin met zeven kinderen. Zijn moeder wijdde zich, zoals toen niet ongebruikelijk was, uitsluitend aan de opvoeding. Zijn vader was ontvanger der registratie. Voor Gerard was het niet eenvoudig een juiste opleiding te kiezen. Zijn oudste zuster was getrouwd met een chirurgijn. Het leek een goed idee Gerard ook die richting te laten inslaan. Gerard ging bij hem in de leer. Hij hield het een jaar vol. Misschien was hij ook wel wat jong voor een dergelijke \u2018stage\u2019. In augustus 1844 legde Gerard met goed gevolg toelatingsexamen af voor het Haags gymnasium, dit met het oog op een predikantschap. Met enkele medeleerlingen richtte hij het gezelschap Amicitia op. Graag las hij tijdens bijeenkomsten zijn zelfgeschreven verhalen voor. Toch had hij het niet naar zijn zin. In 1846 verdiepte Gerard zijn wiskundige kennis en maakte hij zich de kunst van het handtekenen eigen, teneinde in september van dat jaar toegelaten te kunnen worden als student aan de Delftse Koninklijke Akademie ter opleiding van burgerlijke ingenieurs (nu de Technische Universiteit). In mei 1848 brak hij zijn studie af in verband met de minder goede \ufb01nanci\u00eble omstandigheden van zijn vader. Gerard Keller probeerde vervolgens zijn geluk als architect, koopman en ambtenaar. Het ging op een carri\u00e8re van twaalf ambachten en dertien ongelukken lijken. Achteraf gezien kwam in 1849 de aanzet tot de grote verandering. Keller \u2013 inmiddels ruim twintig jaar oud \u2013 stortte zich op de stenografie. De Eerste en Tweede Kamer der Staten-Generaal hadden pas het besluit genomen op die manier verslagen te laten opmaken. In januari 1850 werd Gerard Keller daar in de functie van stenograaf aangenomen en hij bleef dat tot begin 1864. Volgens zijn tijdgenoot en biograaf Jan ten Brink brak een van de gedenkwaardigste en gelukkigste momenten van zijn leven aan, toen bij de betaling van het eerste kwartaal van zijn wedde bleek dat hij 120 gulden rijker was dan hij dacht. Keller werkte hard. Zijn vrije tijd gebruikte hij om kleine novellen en dagbladartikelen te schrijven of vertalingen te maken. \u201cVoor verteller en dagbladredacteur in de wieg gelegd, bereikte hij nu, langs een omweg, door de deur der stenographie zijne bestemming\u201d, aldus Ten Brink. Keller schreef in deze periode als \u2018staatkundig briefschrijver\u2019 al voor de gezaghebbende Arnhemsche Courant . In deze krant verschenen van zijn hand over uiteenlopende onderwerpen de \u2018Zondagsbrieven\u2019. Ook werd hij correspondent van onder andere de JavaBode , de Locomotief , het Bataviaasch Handelsblad en de Nederlandsche Spectator . Kellers vriend en latere baas D.A. Thieme, drukker en uitgever van de Arnhemsche \n\n\n\nCourant , probeerde hem ook voor reisverhalen te interesseren. In 1859 bracht Keller daarom een aantal maanden in Scandinavi\u00eb door. Ook schreef hij over Parijs, Spanje, Europa en Amerika. In 1864 verhuisde Keller naar Arnhem, waar hij hoofdredacteur werd van de Arnhemsche Courant . Keller woonde op verschillende adressen in het Haagje van het Oosten: het Koningsplein, het Roermondsplein en de Alexanderstraat. In het Arnhemse sociaal-culturele leven van de tweede helft van de 19de eeuw heeft Gerard Keller waarschijnlijk slechts een bescheiden rol gespeeld. Hij had zeker via de redacties van verscheidene kranten en tijdschriften contacten met collega-auteurs. Enkele namen van betekenis waren P.A. de Genestet, B. ter Haar, W.J. Hofdijk, M. Prager Lindo en J.J. Cremer. Sommigen hadden een binding met Arnhem of werkten in de onmiddellijke omgeving. Een enkele keer publiceerde Keller samen met anderen. In 1858 verscheen in de door Thieme uitgegeven Guldens Editie Vier Novellen van J.J. Cremer en Gerard Keller . Keller was bestuurslid van de Arnhemsche Liberale Kiesvereeniging. Drie jaar lang (van 1867 tot 1870) was hij secretaris van het Arnhemsch Oudheidkundig Genootschap Prodesse Conamur van 1792. De Arnhemsche Courant meldde op 11 januari 1899, de dag na zijn overlijden, over zijn betekenis voor dit genootschap: \u201cDe ouderen onder de leden zullen, aan de debatingavonden terugdenkende, zich de persoonlijkheid van Keller nog met genot herinneren.\u201d Van andere optredens in het openbaar zijn geen gegevens bewaard gebleven. Wel schreef de Arnhemsche Courant ook nog dat Keller zich ooit schriftelijk had verontschuldigd om als spreker op te treden. \u201cDie brief werd op den Nutsavond voorgelezen \u2013 het bescheid was, dat hij meer genot geschonken had dan de spreker, die de beurt vervulde.\u201d Ongetwijfeld heeft Keller in de beslotenheid van de vrijmetselarij, waarvan hij lid was, taken moeten vervullen. Hij was ook enige tijd lid van de Commissie van Toezicht op het Middelbaar Onderwijs. Om gezondheidsredenen nam Keller in 1898 afscheid van de Arnhemsche Courant . Zijn vrouw stierf op 24 augustus van datzelfde jaar. Keller zelf overleed minder dan een half jaar later, op 10 januari 1899, in zijn huis aan de Alexanderstraat in Arnhem, enkele weken voor zijn zeventigste verjaardag. Keller heeft een enorme hoeveelheid publicaties op zijn naam staan. Hij schreef romans, novellen, blijspelen en reisverhalen. In verscheidene tijdschriften verschenen artikelen van zijn hand. In zijn functie als redacteur van de Arnhemsche Courant verzorgde hij veel journalistieke bijdragen. Tijdens zijn leven kreeg Keller over het algemeen alle lof toebedeeld. Zijn verhaaltrant werd als fris, oorspronkelijk, kritisch en oprecht aangemerkt. Die beoordeling bleef niet onveranderd hetzelfde. Ook in niet-literaire kringen kwam er kritiek. Zo sprak ir. M.M. van Hoffen, redacteur van de Geldersche Volksalmanak in 1942 weinig vleiend over Keller, die ook een korte periode redacteur van deze almanak was geweest: \u201cVan 1865-1868 werd de almanak verzorgd door den literator G. Keller. Zijn karakter als volksboekje verloor hij in die jaren totaal, hij werd een jaarlijks terugkeerende verschrikking voor alle liefhebbers van de volkskunde.\u201d Het zou bij een beoordeling van Kellers literaire kwaliteiten te makkelijk zijn alleen te spreken over de gedateerdheid van zijn werk. Ruim een eeuw na zijn dood kan gezegd worden dat Keller op een heldere en innemende manier een tijdsbeeld gaf van de tweede helft van de 19de eeuw.", "Willem Kuijk Jzn": "Over de jonge jaren van Willem Kuijk is niets bekend. Anders dan zijn varende voorouders zocht hij het aan de wal: in januari 1804 stond hij te Hardinxveld geregistreerd als schoolmeester. Toen in 1807 het landelijke project van de verponding van start ging, zag Willem \u2013 blijkbaar in het bezit van de vereiste papieren \u2013 hierin een nieuwe uitdaging. Het project moest leiden tot een billijker hef\ufb01ng van grondbelasting. In mei 1807 werd hij bij de verponding als landmeter aangesteld; het onderwijs zei hij de\ufb01nitief vaarwel. Na de inlijving van het koninkrijk Holland bij Frankrijk bleken de vervaardigde verpondingskaarten in het algemeen niet aan de Franse maatstaven te voldoen. Daarom werd in 1811 een begin gemaakt met de vervanging van het zogenaamde \u2018Hollandse kadaster\u2019 door een belastingkadaster naar Frans model. Daartoe kreeg het Departement van de BovenIJssel in februari 1812 in Arnhem een te Parijs benoemde Franse ingenieur-veri\ufb01cateur. In mei 1812 werd Willem Kuijk in Arnhem aangesteld als landmeter eerste klasse. In oktober 1811 had hij zijn werk bij het \u2018Hollandse kadaster\u2019 in de rang van landmeter-veri\ufb01cateur afgesloten. Na het vertrek der Fransen in 1813 stagneerde de kadastrering, maar in februari 1816 werd alsnog tot voortzetting volgens het Franse model besloten. Hiertoe werd per provincie voor de dagelijkse leiding een ingenieur-veri\ufb01cateur aangesteld en zo werd Willem Kuijk Jzn op 3 oktober 1816 de eerste Nederlandse ingenieur-veri\ufb01cateur van het Kadaster in Gelderland. Met een jaarwedde van \u0192 1.750 had hij zijn benoeming te danken aan zijn gebleken technische vaardigheden, vlijt, eerlijkheid en onberispelijk gedrag. Voor de familie Kuijk was deze bevordering voorlopig geen reden zich in Arnhem te vestigen. In 1825 viel het besluit dat bij de registratie van hypotheken op termijn melding zou moeten worden gemaakt van de kadastrale aanduiding van het verbonden goed. Dit zette aan tot meer spoed met de kadastrale werkzaamheden en tot een grondige herbezinning daarop. Voor de provinciale ingenieur-veri\ufb01cateurs veroorzaakte dit alles een verhoogde werkdruk. Misschien was die de aanleiding voor de verhuizing van het gezin Kuijk naar Arnhem in datzelfde jaar. Dat de ingenieur-veri\ufb01cateur, ook al in de tijd toen hij er slechts een pied-\u00e0-terre voor zichzelf zal hebben gehad, zich thuisvoelde in Arnhem, blijkt uit zijn gewone lidmaatschap sinds april 1817 van \u2018De Groote Soci\u00ebteit\u2019, een status die hij in het verenigingsjaar 1835-1836 be\u00ebindigde. Eind 1817 stond hij ook genoteerd als lid van het Arnhems Historisch Genootschap \u2018Prodesse Conamur\u2019. De kwaliteitscontrole van de landmeetkundige en cartogra\ufb01sche aspecten van de kadastrering in zijn gebied behoorde tot de primaire taken van de ingenieurveri\ufb01cateur. Ten slotte tekende hij per kadastrale gemeente voor de juistheid van het uitgevoerde werk. Zo werd de handtekening W. Kuijk Jzn het waarmerk voor de \u2018minuut\u2019toestand van de eigendom van grond in Gelderland anno 1832, toen het kadaster daar, evenals elders in het land, werd ingevoerd. Terecht staat Kuijks naam, samen met onder andere die van de gouverneur en de betrokken burgemeester en landmeter(s), op de overzichtskaarten \u2013 de zogenaamde verzamelkaarten \u2013 die per kadastrale gemeente werden aangelegd. Als ingenieur-veri\ufb01cateur was Kuijk in Arnhem ook verantwoordelijk voor het examineren van kandidaat-landmeters \n\n\n\nvan het Kadaster in Gelderland. Na de invoering restte het kadaster \u2018slechts\u2019 de actualisering (de bijhouding) van de registratie, noodzakelijk in verband met verkopen en andere mutaties van onroerend goed. Dit bracht een ingrijpende reorganisatie met zich mee. Per 1 augustus 1834 werden alle kadastermedewerkers eervol ontslagen en gedeeltelijk herbenoemd in aangepaste functies. Zo ook Willem Kuijk, die met behoud van de titel ingenieur-veri\ufb01cateur, \u2018bijzonder bewaarder\u2019 werd in de plaatselijke vestiging Arnhem. De originele Gelderse kadasterbescheiden anno 1832 werden onder dagelijkse verantwoordelijkheid van \u2018provinciaal bewaarder\u2019 N.W. Buddingh gedeponeerd in het gouvernementsgebouw. Kuijks \u2018bijzondere bewaring\u2019 \u2013 er waren er in het land ongeveer vijftig \u2013 kreeg voor dagelijks publiek gebruik afschriften van de Arnhemse bescheiden. Hoewel Kuijk in 1816 koninklijk tot Gelders ingenieur-veri\ufb01cateur was benoemd, gold die aanstelling in feite slechts voor de opbouwfase van het Kadaster. Dus betekende zijn benoeming in 1834 tot bijzonder bewaarder in Arnhem een verbetering van zijn rechtspositie. Was die gedenkwaardige benoeming voor zijn oudste zoon, de kunstschilder Gijsbert Buitendijk Kuijk (1805-1884), in 1834 aanleiding om het hele gezin op 200 x 255 cm2 doek te vereeuwigen? En was die \u2018vaste\u2019 aanstelling voor de Kuijks ook aanleiding om zich met een eigen huis permanent in Arnhem te vestigen? Zij bouwden in 1835 op een perceel van 870 m2, van de stad gekocht na slechting van de wal en gracht bij de voormalige Velperpoort. De bijzondere bewaringen bleven bestaan tot, ingevolge het Burgerlijk Wetboek (BW ) van 1838, per 1 april 1839 werd voorzien in verenigde kadastrale- en hypothecaire bewaringen per gerechtelijk arrondissement. Zo ook te Arnhem. Daarmee verloor Kuijk zijn primaire functie. Hij werd evenwel dadelijk gekozen tot \u00e9\u00e9n van de zes \u2018hoofdambtenaren\u2019. Zij hadden als taak om in provinciaal of groter verband toezicht te houden op het meet-, reken- en tekenwerk van het Kadaster, in Kuijks geval in Gelderland. In feite was dit een herbenoeming in zijn voormalige functie van ingenieur-veri\ufb01cateur. Net als de andere provincies stond Gelderland als geheel in 1832 \u2018slechts\u2019 op de \u2018Chorotopographische Kaart [\u2026] van het Koningrijk [\u2026]\u2019, waaraan C.R.T. Krayenhoff in de Bataafse tijd was begonnen en die in 1823 op schaal 1:115.200 in druk was verschenen. Een initiatief uit 1820 om op basis van de kadastrale plans tot een landsdekkende kaart op 1:10.000 en een verkleining daarvan tot 1:50.000 te komen, was gestrand.\n\n\n\nNa de mislukking van dit landelijke karteringsinitiatief, kwam Groningen onder leiding van ingenieur-veri\ufb01cateur J.H. Japp\u00e9 in 1835 als eerste met een provinciekaart op 1:50.000. Binnenlandse Zaken adviseerde daarop de provinciebesturen het particuliere Groningse initiatief in de publieke sfeer over te nemen. In het najaar van 1836 kwam de Gelderse gouverneur Van Heeckeren van Kell met de bijzondere bewaarder Kuijk overeen dat deze tegen een extra jaarlijkse toelage van \u0192 600 in twee jaar tijd een \u2018uitvoerige en alle[s]zins volledige kaart\u2019 van de provincie zou maken. In het voorjaar van 1839 was het werk zover gevorderd dat bij de behandeling van de begroting voor 1840 het drukken van de kaart aan de orde kwam. In november 1839 besloten Gedeputeerde Staten het werk op schaal 1:50.000 in vierhonderdvoud te doen uitvoeren. De provincie zou er \u0192 2.000,\u2013 op toeleggen, maar niet eerder had zij haar gebied als geheel topogra\ufb01sch z\u00f3 gedetailleerd afgebeeld gezien. Eerdere kaarten waren te globaal en/of te regionaal van strekking geweest. De nieuwe kaart was in brede trekken een meetkundige inpassing van de kadastrale plans in het meetkundig verdichte driehoeksnet van Krayenhoff. De kaart vormde een onmisbaar beleidsondersteunend instrument voor planning, uitvoering en beheer, met name voor verkeer en waterstaat in de regio. Met zijn kaartwerk van 1843 \u2013 zijn laatste beroepsmatige \n\n\n\nwapenfeit \u2013 maakte Willem Kuijk Janszoon naam als cartograaf. Met enige weemoed zal hij er in november 1843 van hebben kennisgenomen dat op 1 januari 1844 ook de provinciale bewaringen van het Kadaster zouden ophouden te bestaan. De minuutplans met bijbehorende tafels, leggers en \u2018verdere boeken en schrifturen\u2019 zouden worden overgebracht naar de arrondissementsbewaringen van de Hypotheken en het Kadaster. De inmiddels 61-jarige Kuijk was ondertussen door lichamelijke ongemakken niet meer in staat zijn controlerende functie naar behoren uit te oefenen. De minister van Financi\u00ebn, onder wiens politieke verantwoordelijkheid het Kadaster viel, nam de reorganisatie te baat door hem onder toekenning van pensioen per 1 januari 1844 eervol te ontslaan. Kuijks disfunctioneren als toezichthoudend hoofdambtenaar sedert 1839 had \u2013 zo luidde het oordeel \u2013 het Kadaster in Gelderland \u2018in eenen zeer ongunstigen staat\u2019 gebracht. Omdat onder de landmeters van het Kadaster geen geschikte kandidaat was te vinden om hierin verbetering te brengen, werd de gepensioneerde genie-of\ufb01cier J. Valter zijn opvolger. Mevrouw Kuijk heeft dit alles niet meer beleefd. Zij overleed op 22 november 1842, thuis aan de Velperbinnensingel. Zij liet haar man en tien kinderen haar deel in de gemeenschappelijke echtelijke boedel na. Daaronder: \u201cEen kapitaal dubbel heeren huis, gelegen aan de Velpersingel [\u2026], afzonderlijk staand bijgebouw, erf en tuin, met een dubbel hek op den voorzegden singel uitkomende\u201d, het in 1835 gebouwde woonhuis dus. Het werd in september 1843 voor \u0192 9.000 verkocht aan de Arnhemse advocaat en bankier A.A. Roukens. De gepensioneerde ingenieur-veri\ufb01cateur overleed, 63 jaar oud, op 1 november 1845, aan de Utrechtseweg, waarschijnlijk ten huize van zijn zoon Gijsbert Buitendijk Kuijk, de kunstschilder. In juli had Kuijk de a\ufb02evering van de laatste vier gedrukte bladen van de kaart, waaronder titelblad 10 met daarop zijn naam, nog meegemaakt. Willem Kuijk Jzn heeft het vroeg19de-eeuwse Gelderland letterlijk \u2018op de kaart gezet\u2019.", "Philips van Varick": "Het is april 1547 als Heinrick van Lengell en \u2018Philippus\u2019 van Varick, respectievelijk priester en \u2018laicus Utrechtsz gestichtz\u2019, aanwezig zijn bij het verlijden van het testament van Philips\u2019 zuster Margriet en haar man Adolph Bentinck. Philips\u2019 nadrukkelijke lekenstatus en het gezelschap van de priester \u2013 waarschijnlijk de toenmalige Didamse slotkapelaan \u2013 doen vermoeden dat hij in die tijd in een \u2018religieuze omgeving\u2019 verkeerde. Mogelijk hield de kerkelijke vertegenwoordiging verband met de giften die de Apeldoornse parochiekerk krachtens het testament ten deel vielen. Toen Margriet in 1543 trouwde, zal Philips mogelijk vluchtig kennis hebben gemaakt met Alijdt Bentinck, de jongere zuster van Adolph, die haar oudste zus Fenne in het Maria Magdalenaconvent Then Isendoorn te Zutphen gezelschap hield. Zonder wettige\n\n\n\n\n\nkinderen na te laten, overleed Adolph op 10 januari 1548 en met hem de oudste nog levende zoon van jagermeester Johan Bentinck op Het Loo onder Apeldoorn. Na haar man Zeger van Arnhem acht dochters, maar geen enkele zoon, na te laten, was Adolphs zuster Anna inmiddels ook overleden. Daarmee dreigden de bezittingen van de Bentincks te vererven op de familie Van Arnhem, voor Alijdt blijkbaar reden om het klooster te verlaten en zich in mei 1548 te laten belenen, onder meer met Het Loo. Al kort daarna moet \u2018joffer Aeltken\u2019, zoals zij in het klooster werd genoemd, met Philips in het huwelijk zijn getreden. Door dit dubbelhuwelijk met de Bentincks kregen de Van Varicks een stevige greep op Adolphs nalatenschap, in het bijzonder op Het Loo: Margriet als vruchtgebruikster en Philips als bewindvoerder namens zijn \u2018beleende\u2019 vrouw. Lang heeft het huwelijksgeluk tussen Philips en Alijdt niet geduurd, want in de winter of het vroege voorjaar van 1555 overleed Alijdt met haar boreling Clara in het kraambed. Belangrijk detail daarbij was dat Clara haar moeder, hoe kort ook, overleefde. Had het voornoemde dubbelhuwelijk al dadelijk kwaad bloed gezet bij Zeger van Arnhem, wat uiteindelijk aanleiding werd tot een hooglopend erfrechtelijk conflict was dat Philips zich beschouwde als universeel erfgenaam van zijn dochtertje en aanspraken maakte op haar moeders nalatenschap. Zeger had acht potenti\u00eble Bentinckse erfdochters in leven en de aanspraken van zijn zwager vond hij onterecht. Het werd een slepende zaak tussen de aangetrouwde families Van Varick en Van Arnhem, die door tussenkomst van het Hof van Gelderland pas in 1596 tot een vergelijk zou worden gebracht. Bij leven was Alijdt niet alleen vrouwe van de Gelderse lenen Het Loo, de tienden van Engeland te Beekbergen en De Westerhof te Vemde, maar ook van het Keppelse leen De Oosterhof aldaar. Haar dochtertje Clara zou haar leenvolgster zijn geweest en dadelijk na beider overlijden maakte Philips bij beide leenkamers aanspraken op zijn vermeende erfrecht. Aanvankelijk met succes, maar in november 1556 wist Zeger van Arnhem in het bijzonder Het Loo alsnog op zijn naam te brengen. Waar het gezin Van Varick-Bentinck in 1555 woonde, dus waar Alijdt en Clara zullen zijn overleden, is niet duidelijk; vermoedelijk in Wageningen, waar Philips per 1 augustus van dat jaar schepen werd en twee jaar later voor het eerst burgemeester. Inmiddels was hij beschreven in de Ridderschap van Veluwe. In of v\u00f3\u00f3r 1560 hertrouwde hij met Geertruid de Ru(ij)ter, al in 1548 weduwe van Johan van Hoekelum, dochter van burgemeester Johan de Ru(ij)ter en Sophia van Voorst. Philips bleef burgemeester tot 1559 en werd in 1564 opnieuw gekozen, waarschijnlijk als opvolger van zijn overleden schoonvader, die hem al in 1563 als zijn waarnemer had aangewezen. 1567 was Philips\u2019 laatste jaar als lid van het stadsbestuur. Eerder, in 1560, moet hij medeverantwoordelijk zijn geweest voor het besluit de stadssleutels te weigeren aan Frederik Torck, de nieuwe drost op het kasteel, een besluit dat de stad op een openlijke confrontatie met landvoogdes Margaretha van Parma kwam te staan. In het jaar 1555 van Philips\u2019 bestuurlijk aantreden in Wageningen had het kasteel nog een ingrijpende verbouwing ondergaan. Philips van Varick was, waarschijnlijk door zijn huwelijk met Geertruid de Ru(ij)ter, te Wageningen gegoed aan de Rouwenhoofsestraat en aan de Achterstraat; op \u00e9\u00e9n van die locaties zal hij hebben gewoond. In de jaren 1569-1572 moest hij te Wageningen procederen over de nalatenschap van zijn kinderloos overleden tweede echtgenote, maar inmiddels had hij op 24 april 1569 op Huis De Nijenbeek onder Voorst zijn derde huwelijkscontract al weer getekend, nu met Anna van Steenbergen, dochter van Karel en Geertruid van Renesse. Na Zeger van Arnhems dood in 1557 werd Elbert van Voorst tot Schoonderbeek (\u2020 1611) Philips\u2019 gedreven tegenspeler inzake de kwestie over de nalatenschap van Adolph Bentinck. Elbert was een zoon van Catharina van Honnepel, weduwe van Reiner van Voorst, met wie Zeger van Arnhem in 1543 na de dood van Anna Bentinck was hertrouwd; na zijn huwelijk met Zegers oudste dochter Johanna \u2013 zijn stiefzus dus \u2013 moet Elbert zich als pleitbezorger voor de familie Van Arnhem en Fenne Bentinck als enige nog levende nazaat van Johan Bentinck hebben gezien. Met de Gelderse en Keppelse lenen als hoofdinzet trok hij in 1561 tegen zijn aangetrouwde oom Philips ten strijde. Na het overlijden in 1572 van vruchtgebruikster Margriet van Varick \u2013 zij was intussen nog tweemaal getrouwd geweest \u2013 wist het Hof van Gelderland, dat om\n\n\n\nbemiddeling was gevraagd, op 10 januari 1573 \u2013 er\ufb02ater Adolph Bentinck was die dag op de kop af 25 jaar dood! \u2013 een compromis te bewerkstelligen, waarbij Het Loo en de Westerhof aan de familie Van Voorst Van Arnhem zouden toevallen en Philips cum suis zich met De Oosterhof en de tienden van Engeland tevreden moesten stellen. Als gevolg van de oorlogssituatie in die jaren leidde het compromis slechts tot een status quo ; een definitieve regeling zou op zich laten wachten tot 1596 toen inmiddels Philips\u2019oomzegger, Goossen van Varick Corneliszoon, de belangen van de familie Varick verdedigde. Anders dan zijn broer Goossen, markgraaf van Antwerpen, die in november 1576 het leven liet in de Spaanse Furie, overleed Philips van Varick rustig thuis aan het Sint-Walburgiskerkhof te Arnhem. Daar, in de keuken, noteerde Johan van Narden, geestelijke van het bisdom Utrecht en openbaar notaris, geadmitteerd door het Hof van Gelderland, tussen 9 en 10 uur in de ochtend van 18 april 1577 Philips\u2019 uiterste wilsbeschikking. Ingevolge hun huwelijksvoorwaarden van 1569 had zijn vrouw Anna van Steenbergen recht op de tienden van Engeland te Beekbergen en het levenslang vruchtgebruik van De Oosterhof te Vemde, van het Bremptgens goed (een leen van de heer van Ooy), van al zijn goederen in de Tieler- en Bommelerwaarden, van een goed De Lange Boom onder Escharen in het land van Cuijk en van zijn aandeel in de onverdeelde erfgoederen onder Ravenstein. Anna kreeg ook \u00e0l Philips\u2019 liggende geld en zijn roerende goederen. Hij bedacht zijn neef(je) Goossen Corneliszoon met De Oosterhof als leengoed, zijn zuster Johanna (in het klooster Ter Lee bij Noordwijkerhout) met 500 daalders van 30 stuivers per stuk, zijn neef(je) Jasper van Varick (buitenechtelijke zoon van Philips\u2019 buitenechtelijke broer Peter, gewezen gouverneur van het prinsdom Orange) met 400 daalders en zijn trouwe inwonende dienstmeisje Willemken met 10 daalders. Naar uit verdere handelingen blijkt moet Philips van Varick uiterlijk op 22 april zijn gestorven. Opmerkelijk is dat de kinderloze Philips zich had ontfermd over zijn neefjes Goossen en Jasper, die het zonder vader moesten stellen, iets waarvoor zijn broer Johan, die zelf kinderen had, blijkbaar minder begrip toonde. Goossen en Jasper zouden, als rekenmeester van Gelderland, respectievelijk als rentmeester van het Nassause domein Veere, overigens goed terechtkomen. Dat Philips in zijn testament geen gewag maakte van Het Loo is terug te voeren tot het compromis van 10 januari 1573 over de verdeling van Adolph Bentincks nalatenschap, waarbij Het Loo aan de Van Arnhems zou komen. Had Philips, wat Het Loo betreft, zich blijkbaar gewonnen gegeven, zijn broer Johan, die zich als Philips\u2019 erfgenaam beschouwde, had een andere interpretatie van het compromis. Dadelijk nadat Philips\u2019 weduwe, Anna van Steenbergen, en de familie Van Varick het op 15 juli eens waren geworden over haar recht van vruchtgebruik van de nagelaten goederen, haastte hij zich naar de Gelderse leenkamer om Het Loo op zijn naam te laten zetten. Het geschil over de nalatenschap van Adolph Bentinck zou zich voortslepen tot uiteindelijk in 1596 het de\ufb01nitieve accoord werd bereikt, waarbij Het Loo in twee delen werd gesplitst.", "Otto de Rijke": "Otto de Rijke, van moederskant erfgenaam van Zutphen, stamde van vaderskant uit een Westfaals geslacht dat uitgebreide bezittingen moet hebben gehad in de buurt van Osnabr\u00fcck en ook grafelijke rechten uitoefende in westelijk Westfalen. Dit geslacht moet verwant zijn geweest met de prefect Godfried van omstreeks het jaar 1000, een oom van moederszijde van graaf Balderik, tweede echtgenoot van Adela van Hamaland. Een neef van vaders zijde, Herman van Calvelage, was gehuwd met Edelinde van Northeim, een ander belangrijk Saksisch geslacht, dat beschikte over de oppervoogdij van de abdij Corvey aan de Weser. Namens Edelinde\u2019s vader Otto van Northeim oefende Otto de Rijke de ondervoogdij uit over de goederen en onderdanen van deze abdij in het noordwesten van Westfalen, in de omgeving van Meppen en Hasel\u00fcnne. Zijn zoon Hendrik van Zutphen volgde hem daarin op. Deze positie hield militaire en juridische macht over de bewoners van de Corveyer bezittingen in en vormde een stevige \ufb01nanci\u00eble basis voor de bezitter ervan. Door de abdij werd geklaagd dat Otto en zijn zoon Hendrik deze macht ook misbruikten om zichzelf te verrijken.", "Jan Berend Vlam": "Toen Jan Vlam zes jaar oud was, verhuisde het gezin naar Winterwijk. Daar zou hij tot zijn twintigste blijven wonen. Hij volgde er de driejarige HBS en had al spoedig zijn eerste baantje als kantoorbediende bij een petroleumhandelaar. Bij dezelfde \ufb01rma bracht hij het tot depothouder. Al heel vroeg interesseerde Jan Vlam zich voor politiek en maakte hij deel uit van de rode en blauwe jeugdbeweging. In 1923 werd hij lid van de NV (Nederlandse Vereeniging) tot Afschaf\ufb01ng van Alcoholhoudende dranken. Ook werd hij lid van de kantoorbediendenbond van het NVV. Zijn socialistische idealen zou hij zijn leven lang trouw blijven. In 1925 verhuisde hij naar Hengelo (O). Daar kwam hij in dienst bij kopergieterij Dikkers, waar hij zich opwerkte tot bedrijfsleider. De politiek bleef hem ook in Hengelo bezighouden. In 1931 werd hij voor de SDAP gekozen in de gemeenteraad en in 1935 werd hij fractieleider. Op zijn dertigste was hij een belangrijk persoon in de plaatselijke politiek, maar ook daarbuiten, vanwege de vele contacten die hij bij zijn vakbondswerk opdeed. In socialistische kring, en zeker in plaatsen in de buurt van de Duitse grens, koesterde men al geruime tijd voor het uitbreken van de Tweede Wereldoorlog wantrouwen tegen het opkomende nationaalsocialisme in Duitsland. Vlams eerste verzetsdaad vond plaats in de nacht van 9 op 10 mei 1940, toen hij de gevluchte Duitser A. Zingler en zijn gezin verder het land in hielp te vluchten. Zingler was hoofdredacteur geweest van een krant in het Ruhrgebied en door de inval van de Duitsers moest hij voor zijn leven vrezen. Helaas werd hij later toch opgepakt en terechtgesteld. Tijdens de oorlog bleef Vlam contact onderhouden met geestverwanten elders in het land. Hierbij kwam zeker ook de mogelijkheid tot het plegen van verzet ter sprake. Toen in 1942 in het hele land gijzelaars werden opgepakt, was Jan Vlam in Hengelo de eerste die hiervoor in aanmerking kwam. In Sint-Michielsgestel kwam hij in aanraking met mensen die na de oorlog een belangrijke rol in de politiek of wetenschap zouden spelen. Er werden belangrijke contacten gelegd en idee\u00ebn ontwikkeld. Om de tijd zo veel mogelijk nuttig te besteden, werden ook cursussen en lezingen gegeven. Zo koos Vlam eens een serie met als onderwerpen vaderlandse geschiedenis, moderne kunst, sterrenkunde, actuele problemen, economie, staatsrecht en sociologie. De docenten waren onder anderen dr. H. Algra, ir. W. Knuttel, prof. P. Geyl, dr. I.J. Brugmans, dr. P Lieftinck, prof. W. Schermerhorn, dr. W. Banning, . mr. M. van der Goes van Naters. Allemaal namen die v\u00f3\u00f3r, maar vooral ook na de oorlog van zich zouden laten horen! Van 4 mei tot 12 december 1942 verbleef Vlam in Sint-Michielsgestel. Een keer ontsnapte hij ternauwernood aan executie als represaille voor een verzetsdaad. Hij had de afscheidsbrief voor zijn familie al geschreven\u2026 In december werd hij vrijgelaten, naar men denkt omdat hij hoofd was van een groot gezin. Steeds bleef hij voeling houden met het verzet. Belangrijk was zijn rol als stimulator van de april-meistakingen in 1943, die in Twente begonnen. Al voor de bevrijding werkte Vlam met een commissie aan een herbouwplan voor Hengelo. Meteen na de oorlog werd hij ambtenaar in buitengewone dienst van de gemeente en wat later wethouder. Ook maakte hij gedurende zeven maanden deel uit van het Noodparlement. Wellicht werd hij daar binnen gehaald door prof. W. Schermerhorn, de eerste naoorlogse minister-president. Hij was een geestverwant, die Vlam goed had leren kennen in Sint-Michielsgestel.\n\n\n\nIn 1947 werd Vlam burgemeester van Goor. Gedurende de acht jaar dat hij deze functie vervulde, manifesteerde hij zich als een harde werker en een goed bestuurder. Op het laatst had hij ook nog vijftien nevenfuncties, waaronder die van provinciaal secretaris voor Overijssel van de Stichting 1940-1945, bestuurslid van het Koningin Juliana Ziekenhuis te Hengelo, gewestelijk voorzitter van de PvdA in Overijssel, gewestelijk en plaatselijk voorzitter van de NV tot Afschaf\ufb01ng van Alcoholhoudende dranken, hoofdbestuurslid van de PvdA en voorzitter van het Adviesbureau van het Centraal Drankweercomit\u00e9 in Overijssel. De rode en blauwe belangstelling bleven zijn carri\u00e8re kenmerken. Op 1 maart 1955 werd Vlam benoemd tot burgemeester van Winterswijk, de plaats waar hij zijn jeugd had doorgebracht. Het eerste gelukstelegram dat hij ontving, luidde: \u201cHartelijk gefeliciteerd, oud-overbuurman van 1942. Kneppelhout.\u201d J. Kneppelhout was Vlams voorganger als burgemeester van Winterswijk. Ze kenden elkaar vanuit Sint-Michielsgestel, vandaar: oud-overbuurman. Een van de eerste zaken waar Vlam in Winterswijk mee te maken kreeg, was de voorbereiding van de onthulling van het monument voor Tante Riek. Tante Riek, schuilnaam van mevrouw H.Th. Kuipers-Rietberg, werd ook wel genoemd de \u2018moeder van de L.O.\u2019, de Landelijke Organisatie voor Onderduikers. Zij geldt daarmee als een van de belangrijkste mensen van het verzet. Het was het eerste monument voor het vrouwenverzet in Nederland en in het bijzonder voor de vrouwen van Ravensbr\u00fcck. De onthulling geschiedde door prinses Wilhelmina. Voor Vlam, met zijn herinneringen aan de oorlog, was het een onvergetelijke gebeurtenis. Toen Vlam de taak van Kneppelhout overnam, veranderde er veel. Zijn voorganger beantwoordde bijna alle vragen uit de raad. De vier wethouders, welwillende parttimers, zaten er zo ongeveer voor spek en bonen bij. Onder Vlam moest elke wethouder zijn portefeuille verdedigen en de burgervader leverde de zijne in. Vlam stond bekend om zijn goede leiderschap, ook tijdens vergaderingen. En hij was overal altijd stipt op tijd. Tijdens Vlams burgemeesterschap werd er veel gebouwd in Winterswijk. Er ontstonden nieuwe scholen, een sporthal, een overdekt zwembad, een cultureel centrum en een regionaal woonwagenkamp. In de buurschappen werd 90 kilometer aan zandwegen verhard en werden de boerderijen aangesloten op waterleiding. Met de sluiting van Meijerink & Co. in 1964 kondigde zich het begin van de neergang van de textielindustrie aan. Maar voorlopig kon het tij nog worden \n\n\n\ngekeerd door vervangende industrie: een armaturenfabriek van Philips trok in de leeg gekomen gebouwen. Ook al was Vlam zelf actief geweest in het verzet, toch was hij een van de eersten die zich sterk maakten voor het verbeteren van de grenscontacten tussen Nederland en Duitsland, vooral in de Achterhoek en het West-M\u00fcnsterland. Het was zo dat na 1950 de grenzen weer waren opengesteld, maar dat gold met name voor economisch verkeer. Dagelijks trokken autobussen vol Duitse meisjes naar de Winterswijkse textielfabrieken. Ook de eerste \u2018Butterfahrten\u2019 waren begonnen. Maar culturele contacten beperkten zich tot vooral enkele journalisten en kunstenaars. In 1961 kwamen dezen bij elkaar in Schloss Raesfeld en hier ontstond de \u2018Stichting Culturele Grenscontacten Achterhoek-West M\u00fcnsterland\u2019. De stichting organiseerde dialectdagen (\u2018Tag des Platt\u2019), hield tentoonstellingen en gaf geschriften uit. Voorzitter werd al spoedig: Jan Vlam. Bij zijn afscheid als burgemeester in 1970 waren opvallend veel Duitse sprekers. In 1990 kreeg hij een hoge Duitse onderscheiding, het \u2018Bundesverdienstkreuz am Bande\u2019. Als geheelonthouder bleef Vlam zijn principes trouw. Persoonlijk voorkwam hij al meteen dat er bij de\n\n\n\nonthulling van \u2018Tante Riek\u2019 alcohol geschonken werd. Hij bleef vergaderingen bezoeken en het verhaal gaat, dat elke \ufb02es drank die hij kreeg onherroepelijk door de gootsteen werd gespoeld. Wim Kan grapte eens, tijdens een voorstelling in Winterswijk: \u201cBurgemeester Vlam opent alles, als er maar geen kurk op zit.\u201d Ook na zijn pensionering in 1970 bleef hij actief als bestuurder van talloze organisaties, onder meer als hoofdbestuurder en dagelijks bestuurslid van de Stichting 1940-1945, landelijk hoofdbestuurslid van het Rode Kruis en als lid van de Provinciale Staten van Gelderland. Op hoge leeftijd gingen zijn geestelijke vermogens achteruit. Hij werd vergeetachtig en leed aan dementie. Op 16 februari 1991 overleed hij. In een \u2018In Memoriam\u2019 gaf PvdA-er en oud verzetsman Nico Wijnen de volgende karakterisering:\n\n\u201cEen nobel mens, humaan; een overtuigd idealist; een dapper verzetsdeelnemer; een goed bestuurder; een trouwe verdediger van de belangen van verzetsmensen; een hoog integer man, maar vooral een genereus vriend.\u201d", "Menno ter Braak": "Menno ter Braak stamde uit een oude Eibergse familie van notarissen en artsen. Zijn grootvader Jan Willem Gijsbertus ter Braak (1829-1898) was arts in Eibergen en had vijf kinderen, van wie de oudste zoon, de in Tiel werkzame arts Jan Gerrit (1866-1957) later Menno\u2019s pleegvader zou worden. De tweede zoon, Menno\u2019s vader, was arts in Eibergen. De vader van Menno was manisch depressief en leed aan psychoses; in 1952 zou hij door zelfdoding om het leven komen. Hij was gehuwd met Geertruida Alida Huizinga, die stamde uit een Groningse familie van landbouwers en doopsgezinde predikanten. De historicus Johan Huizinga was een achterneef van Menno ter Braak. Het gezin waarin Menno ter Braak opgroeide, telde vijf kinderen. Menno was de oudste. Hij dankte zijn voornaam aan de 16de-eeuwse doopsgezinde voorman Menno Simons. De tweede zoon, Jan Willem Gijsbertus (1903-1971), werd hoogleraar neurologie in Rotterdam. De jongste zoon, Jan Gerrit (1906-1960), volgde zijn vader op in de artsenpraktijk te Eibergen. Er waren twee dochters: Catharine (1904-1988) en Geertruida (1908-1981). Het gezin werd gerund door de moeder, een zeer sociaal voelende vrouw, die actief was in de Eibergse gemeenschap. Ze was onder meer lid van de Nederlandse Protestantenbond en de SDAP en was werkzaam voor de reclassering. Ter Braak bezocht de dorpsschool in zijn geboortedorp. In 1913 en 1914 ging hij naar de ULO te Winterswijk. Daarna kwam hij in huis bij zijn oom Jan Gerrit ter Braak in Tiel en diens echtgenote Anna Elisabeth Vi\u00ebtor. In Tiel bezocht hij het gymnasium. Het kinderloze echtpaar ontfermde zich liefdevol over hem en \ufb01nancierde later zelfs zijn studie aan de Gemeentelijke Universiteit te Amsterdam, waar hij na zijn eindexamen in 1921 Nederlands en geschiedenis studeerde. Ter Braak sloot zijn studie in 1928 af met een dissertatie Kaiser Otto III: Ideal und Praxis im fr\u00fchen Mittelalter . Voor het werk aan deze studie vertoefde hij geruime tijd in Berlijn. Al voor het afronden van zijn dissertatie had Ter Braak als schrijver van zich doen spreken. Hij was redacteur van het bekende Amsterdamse studentenweekblad Propria Cures van 1924 tot 1925. De kwaliteit van zijn bijdragen was er de oorzaak van, dat hij al\n\n\n\nin 1924 door de schrijver Roel Houwink (1899-1987) werd uitgenodigd mee te werken aan het literaire tijdschrift De Vrije Bladen . Hierin publiceerde hij zijn eerste grote literaire studie, \u2018Over Adwaita\u2019, dat het werk van de dichter Johan Andreas D\u00e8r Mouw (1863-1919) behandelde. In deze periode maakte Ter Braak kennis met de Needse doktersvrouw Jo Planten-Koch (19011991), welke ontmoeting een grote indruk op hem maakte. Tot meer dan vriendschap is het echter nooit gekomen, omdat zij niet voor Ter Braak van haar man wilde scheiden. In deze periode maakte hij door Jo Planten kennis met Carry van Bruggens grote studie Prometheus , een boek dat hem volgens zijn eigen zeggen de adem benam. De kennismaking met het werk van Friedrich Nietzsche (1844-1900) is voor Ter Braak van bijzonder grote betekenis geweest. Hij bewonderde niet alleen diens stijl, maar voelde zich ook verbonden met de Duitse filosoof door diens antimetafysica en de ontmaskering van zogenaamd hogere waarden als eigenbelang. Een heel andere fascinatie was het nieuwe medium film. Ter Braak behoorde tot de oprichters van De Nederlandsche Filmliga in 1927 en als secretaris-penningmeester heeft hij veel voor de Filmliga gedaan. Na zijn studie moest Ter Braak in zijn eigen levensonderhoud voorzien. Hij aanvaardde enkele tijdelijke aanstellingen als docent Nederlands en geschiedenis aan een middelbare school (onder meer te Zaltbommel), tot hij in 1929 werd benoemd als leraar aan het Rotterdamsch Lyceum. Hij ging aan de Beukelsdijk in Rotterdam wonen, waar zijn jongere zuster Geertuida (Truida) de huishouding voor hem deed. In 1930 maakte hij kennis met Eduard (Eddy) du Perron (1899-1940), met wie hij de rest van zijn leven in vriendschap verbonden zou blijven. Hoewel deze vriendschap ook een periode van verkoeling heeft gekend, is de nauwe band met Du Perron voor Ter Braak van grote betekenis geweest. Hun correspondentie zou tussen 1962 en 1967 worden gepubliceerd. Ter Braak komt in deze uitgave naar voren als een eminent brievenschrijver. Zijn huwelijk in 1933 met Ant Faber heeft voor Ter Braak als mens veel betekend. Ant stamde uit een Fries geslacht. Haar vader ds. Jan Lambertus Faber (1875-1958), bijgenaamd \u2018de rode dominee\u2019, was van 1931 tot 1940 lid van de Tweede Kamer voor de SDAP. In deze tijd ging het leraarsambt Ter Braak steeds meer tegenstaan. Hij vond dat hij zijn tijd verspilde aan beuzelarijen en te weinig tijd had voor denken en schrijven. Hij aanvaardde zijn benoeming in 1933 als\n\n\n\nredacteur Letteren en kunst aan de Haagse krant Het Vaderland dan ook met een gevoel van bevrijding. In het jaar van zijn benoeming verhuisde hij naar Den Haag. De journalistiek heeft Ter Braak echter niet de vrijheid gebracht die hij ervan verwachtte. Hij moest een aanzienlijke hoeveelheid kopij leveren en zeer regelmatig toneelpremi\u00e8res bezoeken, wat hem heel wat avonden kostte. Samen met zijn vriend Eddy du Perron richtte Ter Braak in 1934 het literaire tijdschrift Forum op, waarbij als derde redacteur de Vlaamse auteur Maurice Roelants (1895-1966) werd betrokken. De invloed van dit tijdschrift op de Nederlandse literatuur is zeer groot geweest, hoewel slechts vier jaargangen verschenen. De kritieken van Ter Braak in Forum en Het Vaderland betekenden een norm in de literatuur waaraan veel schrijvers zich voortdurend spiegelden. Ook de publicatie van oorspronkelijke werken van Ter Braak in Forum , zoals Politicus zonder partij , waren gewichtige momenten in de Nederlandse literatuurgeschiedenis.\n\n\n\nIn schrille tegenstelling hiermee staat de slechte verkoopbaarheid van het werk van Ter Braak. Zijn boeken werden door het Nederlandse publiek als \u2018moeilijk\u2019 ervaren, en bij zijn leven zijn bijvoorbeeld nooit meer dan ruim vierhonderd exemplaren van het eerder genoemde Politicus zonder partij verkocht. Na de Macht\u00fcbernahme van Hitler in 1933 ging Ter Braak zich in toenemende mate verzetten tegen het gevaar van het nationaal-socialisme. Hij was een grote steun voor Duitse auteurs die uit hun vaderland waren gevlucht, en stond hen met raad en daad terzijde. Voor een van hen betaalde hij zelfs de overtocht naar de Verenigde Staten. In 1936 was hij medeoprichter van het Comit\u00e9 van Waakzaamheid van antifascistische intellectuelen. Voor dit comit\u00e9 schreef hij het boekje Het nationaalsocialisme als rancuneleer . In zijn artikelen in Het Vaderland gaf Ter Braak ook steeds meer blijk van zijn antifascistische gezindheid, wat hem in 1939 op een verbod van de directie en hoofdredactie kwam te staan om nog langer over politiek te schijven. Ter Braak reageerde met het indienen van zijn ontslag, wat een rel in de Nederlandse kranten ten gevolge had. De zaak werd uiteindelijk gesust en Ter Braak trok zijn ontslag in. Ook vertaalde Ter Braak twee boeken van de gewezen nazi Hermann Rauschning: De nihilistische revolutie en Hitlers eigen woorden . Het laatste boek zou kort voor de Duitse inval nog door de Nederlandse overheid worden verboden als zijnde beledigend voor een bevriend staatshoofd. De zitting tegen de uitgever zou dienen op 14 mei 1940! De inval van de Duitsers in mei 1940 heeft Ter Braak sto\u00efcijns doorstaan. Hij wist wat er voor hem op het spel stond en deed nog een poging weg te komen met een Scheveningse vissersboot. Na het bekend worden van de Nederlandse capitulatie pleegde hij in de nacht van 14 op 15 mei zelfmoord in het huis van zijn broer Wim in Den Haag. Zijn vriend Eddy du Perron stierf vrijwel gelijktijdig aan een hartaanval. De zelfdoding van Ter Braak heeft veel stof doen opwaaien. Het is bekend, dat hij al jaren van plan was er een einde aan te maken, als hij onder een Duitse bezetting zou moeten leven. Zijn zelfdoding was geen opwelling maar een jarenlang afgewogen beslissing. Hij wenste niet onder een nazi-regime te leven dat hem geen enkele ruimte tot publiceren zou hebben gelaten. Deportatie naar een concentratiekamp was voor hem een re\u00ebel risico. De vlucht uit Nederland was evenmin een aantrekkelijke optie. Hij wist uit de ervaringen van vrienden hoe onzeker het bestaan was van een vluchteling, afgesneden van zijn wortels en niet in staat tot publiceren in de eigen taal. Hij wenste niet te chicaneren met overheden en instanties. Zo bleef hem alleen nog de dood als keuze over. De betekenis van Ter Braak voor de Nederlandse literatuur kan nauwelijks worden overschat. Hij heeft in zijn 38-jarige leven zeer veel geschreven en zijn boeken behandelen thema\u2019s die ook thans nog actueel zijn. De vraag van de honn\u00eate homme (de \u2018vent\u2019 in goed Nederlands): hoe geestelijk overeind te blijven in tijden waarin de waan van de dag het leven gaat overheersen, is van alle tijden. Het probleem niet te kunnen of willen chicaneren, maar in alles eerlijkheid tegenover zichzelf te betrachten en zichzelf altijd recht in de ogen te kunnen blijven zien, is universeel. De titels van Ter Braaks boeken en artikelen zijn veelzeggend: Afscheid van domineesland , Man tegen man , D\u00e9masqu\u00e9e der schoonheid , Waarom ik Amerika afwijs . Op anderen heeft hij altijd een diepe indruk gemaakt, zo bijvoorbeeld op de Duitse schrijver Thomas Mann (1875-1955), die een ontroerende necrologie aan hem wijdde. Hoewel Ter Braak momenteel weinig meer wordt gelezen, is hij voor diegenen die zijn werk kennen, nog altijd een maat waaraan het eigen handelen kan worden getoetst. Ter Braak is zich altijd verbonden blijven voelen met zijn geboortedorp. In Eibergen had hij zijn eerste opstellen, toneelstukjes, gedichten en verhalen geschreven. Vanuit dit dorp heeft hij later heel wat keren fietstochten gemaakt naar zijn vriendin Jo Planten in Neede. Iedere vakantie bracht hij een aantal dagen in Eibergen door, waar hij las, tenniste en zwom in de molenkolk van de Mallumse molen. Zijn Gelderse tongval had Ter Braak volgens velen die hem gekend hebben, nooit verloren. Hij had zich op zijn oude dag weer in Eibergen willen vestigen.", "Willem Frans Godard baron van Lynden tot Hemmen": "Willem van Lynden was een telg uit een oud en aanzienlijk geslacht dat in de 18de eeuw tot de machtigste adelsfamilies van Gelderland moest worden gerekend. De Van Lyndens kwamen uit het kwartier van Nijmegen, waar zij te Hemmen in de Over-Betuwe hun gelijknamige stamslot hadden. Willem was de oudste zoon van de elf kinderen van Frans Godard van Lynden, de dertiende vrijheer van Hemmen en lid van de kwartiersridderschap. Willems moeder behoorde tot het regentenpatriciaat van Utrecht, de stad waar ze verbleef toen haar zoon in 1729 ter wereld kwam. Vader Frans Godard van Lynden stond in de gunst bij het stadhouderlijke hof, en toen in 1754 het belangrijkste ambt in het kwartier, het burggraafschap van Nijmegen, vrijkwam, werd dit door Oranje aan hem toebedeeld. In deze functie kon hij niet alleen de politieke gang van zaken in het kwartier naar zijn hand zetten, maar ook op de Gelderse Landdag zijn invloed doen gelden. Voor het hof in Den Haag leek de burggraaf dan ook de aangewezen persoon om als vertrouweling ter plaatse op te treden. Als zodanig, als een van de \u2018luitenant-stadhouders\u2019 in Gelderland, was het zijn of\ufb01cieuze taak het hof op de hoogte te houden van de gebeurtenissen en verhoudingen in zijn kwartier en gewest en om de politieke besluitvorming op de door Oranje gewenste wijze te laten verlopen. De ambtenbegeving aan de regenten, waarover hij de stadhouder adviseerde, vormde daarbij een essentieel machtsmiddel. Ook de oudste zoon van Frans Godard van Lynden kreeg zijn deel van de stadhouderlijke gunstbewijzen. Van 1750 tot 1768 mocht hij aan het hof een van de drie posten van kamerjonker bezetten op een door Gelderland betaald traktement. Zodoende verbleef Willem van Lynden al op jonge leeftijd in Den Haag. Hij ontmoette er zijn echtgenote, een rijke wees en dochter van een geadeld Rotterdams vroedschapslid, met wie hij op zesentwintigjarige leeftijd trouwde. Tussen 1758 en 1779 \u2013 het jaar waarin zijn vrouw in het kraambed stierf \u2013 zouden er uit dit huwelijk zes zoons en acht dochters worden geboren, van wie twee zoons en een dochter jong overleden. Toen Willem van Lynden in 1751 tot de ridderschap van het kwartier van Nijmegen werd toegelaten, opende zich voor hem een regentencarri\u00e8re in de ambten en colleges op gewestelijk en nationaal niveau. Al in 1753 werd hij namens Gelderland voor drie jaar lid van de Generaliteits-Rekenkamer in Den Haag, een functie die hij dus goed kon combineren met zijn betrekking ten paleize. Om dezelfde praktische reden zal hij in 1757 door het hof tot Gelders afgevaardigde in de Staten-Generaal zijn benoemd. Hier zou hij dertig jaar lang, tot aan zijn dood, zitting hebben. Voor Van Lynden was dit geen ambt dat hij slechts omwille van het aanzien en de inkomsten bekleedde. Integendeel, allengs ontpopte de Gelderse edelman zich als een bijzonder actieve en in velerlei zaken deskundige afgevaardigde, wiens invloed \u2013 ook op grond van zijn rang als eerste gedeputeerde van het eerst stemmende gewest \u2013 ter Generaliteitsvergadering en daarbuiten snel groeide. Vanuit Den Haag kon Willem van Lynden tevens zijn vader in Nijmegen in diens rol van luitenant-stadhouder van dienst zijn door hem op de hoogte te houden van wat er in het machtscentrum van de Republiek voorviel. Vanaf de jaren \u201970 werd ook in deze hoedanigheid zijn invloed groter, omdat Frans Godard van Lynden keer op keer als \u2018directeur\u2019 ter plaatse in gebreke bleef. Het onderhouden van het geregelde contact met de stadhouder en het behartigen van de algemeen Gelderse belangen kwamen zodoende in handen van zijn oudste zoon. Pogingen van het hof om Willem van Lynden deze werkzaamheden op of\ufb01ci\u00eble wijze te laten verrichten door een aanstelling als adjunct-burggraaf, liepen zowel in 1772 als in 1784 op niets uit. Met Willem V, stadhouder sinds 1766, en met diens echtgenote, prinses Wilhelmina van Pruisen, stond Willem van Lynden op zeer goede voet. De Prins kende\n\n\n\nde Geldersman vanaf zijn vroege jeugd en waardeerde hem als \u201ceen arbeydsaam, braaf, kundig en religieusch mensch\u201d. Vanwege zijn altijd kalme, beheerste optreden \u2013 volgens een tijdgenoot was hij \u201cde stilswijgentheyd selve\u201d \u2013 en zijn behoedzame, naar concessie en compromis neigende standpunten hechtte Willem V zeer aan zijn oordeel. Op den duur ondernam hij letterlijk niets zonder eerst Van Lyndens advies te hebben ingewonnen. Zeer verdienstelijk maakte de Gelderse gedeputeerde zich in de ogen van de Prins door in de jaren \u201970, tijdens de moeizame onderhandelingen over de uitbreiding van leger en vloot, bemiddelingsvoorstellen op te stellen, die namens Oranje bij de StatenGeneraal werden ingediend. Voor zijn inspanningen werd Van Lynden door Willem V vorstelijk beloond. Sinds 1767 al extraordinaris raadsheer in het Hof van Gelderland, mocht hij dit ambt in 1776 inwisselen voor het felbegeerde, want uiterst lucratieve ambt van landrentmeester-generaal van Gelderland. Hetzelfde gebeurde met het baljuwschap van Axel, Terneuzen en Biervliet, dat hij sinds 1762 bekleedde en in 1780 door toedoen van de Prins kon inruilen voor de meest winstgevende sinecure in de Generaliteitslanden, namelijk het schoutambt van de stad en Meijerij van \u2019s-Hertogenbosch. Van Lyndens houding was bij deze ambtenverwerving overigens allesbehalve passief. Fijntjes herinnerde hij er zijn weldoener aan dat hij de vader was van een grote kinderschaar. Die kinderen pro\ufb01teerden dan ook mee. De raadszetel in de stemhebbende stad Zaltbommel, die Van Lynden sinds 1775 bezette, mocht hij in 1782 overdragen op zijn oudste zoon, terwijl er voor andere zoons en dochters aanstellingen waren als kamerjonker en hofdame, alsmede of\ufb01ciersrangen in het prestigieuze Haagse regiment Gardes du Corps. Toen in de patriottentijd de oppositie tegen het stadhouderlijk beleid toenam en de politieke standpunten zich verhardden, werd de invloed van Willem van Lynden als vertrouweling van Willem V nog groter. Spottend noemde men hem \u2018de eerste minister die alles dirigeert\u2019. Dat was te veel eer, want daarvoor bezat hij onvoldoende doorzettingsvermogen en visie. Maar door zijn naar onpartijdigheid zwemende integriteit en zijn toegevingsgezinde \u2018moderaatheid\u2019 had hij ontegenzeggelijk een heilzame invloed. Hij werd er door zowel prinsgezinden als patriotten om gerespecteerd. De achting van de laatstgenoemden dreigde hij evenwel in 1783 te verspelen, toen Willem V \u2013 naar verluidt om deze raadsman zoveel mogelijk in zijn nabijheid te hebben \u2013 hem tot gouverneur van zijn twee zoontjes en tot president van de Nassause Domeinraad benoemde.\n\n\n\nIn de patriotse pers stak hierover een storm van verontwaardiging op, niet alleen vanwege Van Lyndens zo langzamerhand absurde ambtenaccumulatie, maar ook omdat hij in deze hoffuncties als regent \u2013 dat wil zeggen als \u2018heer\u2019 \u2013 de stadhouder moest dienen, terwijl deze formeel de \u2018dienaar\u2019 van de regenten was. Van Lynden zelf was overigens weinig gelukkig met de situatie en klaagde \u201cdat hij thans soo beset was, dat hij naauwelijks meerder in sijn eyge huys konde zijn, des dat hij dikwerf verlangde van alles af te wesen en sig op sijne buijtengoederen te konnen retireren\u201d. De last van zovele verantwoordelijkheden leidde in 1783 tot een beroerte, waarvan hij grotendeels herstelde. Die verantwoordelijkheden werden er niet minder op toen in februari 1786 Frans Godard van Lynden overleed. Zijn zoon Willem kon hem nu opvolgen, niet alleen als veertiende vrijheer van Hemmen, maar ook \u2013 ten lange leste \u2013 als burggraaf van het Rijk van Nijmegen. Zijn aanwezigheid in Gelderland was hierdoor nog vaker gewenst, niet alleen om de Landdag te leiden, maar ook omdat de stadhouder en zijn gezin vanaf november 1785, ver weg van de radicale Hollandse patriotten, in vrijwillige ballingschap in Gelderland verbleven. Sinds november 1786 trad Van Lynden zelfs persoonlijk als gastheer op door het vorstelijke gezelschap \n\n\n\nop het Valkhof, zijn Nijmeegse ambtswoning als burggraaf, een onderkomen te bieden. Op 13 juni 1787 vertrok Willem van Lynden, zoals zo vaak, vanuit Den Haag, waar hij de vergaderingen van de Staten-Generaal had bijgewoond, via Rotterdam naar Nijmegen. Toen hij echter bij IJsselmonde de Maas wilde oversteken, werd hij bij het betreden van het veer opnieuw door een beroerte getroffen. Overgebracht naar een nabijgelegen buitenplaats overleed hij daar twee dagen later. Groot was de verslagenheid over zijn onverwachte dood, niet in de laatste plaats bij Willem V. \u201cIk verlieze in hem een getrouw vrient en de Provintie verliest een braaf en kundig Regent. Dit verlies kon nimmer erger vallen dan nu\u201d, schreef de Prins in een condoleancebrief. En inderdaad, door het overlijden van Van Lynden verdween een belangrijke matigende factor aan het stadhouderlijk hof. Er is dan ook wel beweerd dat de Gelderse edelman door zijn behoedzame adviezen wellicht tot dan toe de tocht van Wilhelmina van Pruisen naar Den Haag had weten te voorkomen. Hoe het ook zij, nog geen twee weken na zijn dood werd de Prinses door patriotse vrijkorporisten aangehouden bij de Goejanverwellesluis.", "Jan Willink": "Jan Willink (meestal bleef zijn eerste voornaam achterwege) stamde uit een doopsgezinde familie die vanaf rond 1650 in Winterswijk handelde in vooral koloniale en in de linnennijverheid gebruikte waren, zoals koffie, thee, lijnzaad en weedas. In de 18de eeuw traden leden van de familie ook op als linnenfabrikeurs. In de jaren \u201930 van de 19de eeuw waren Jans overgrootvader Hendrik (1760-1842) en zijn grootvader Abraham (1791-1863) actief en vermogend genoeg om op grotere schaal opdrachten uit te voeren voor de Nederlandsche Handel-Maatschappij. Na de afscheiding van Belgi\u00eb bevorderde deze de expansie van de Noord-Nederlandse textielindustrie met opdrachten voor het weven van katoenen stoffen die naar Nederlands-Indi\u00eb werden ge\u00ebxporteerd. De zoons van Abraham Willink, onder wie Jans vader Hendrik (18251877), richtten stoomweverijen op. Na de betrekkelijk vroege dood van zijn vader, de oprichter van de weverij van witte katoenen stoffen H.Willink & Co (in de volksmond \u2018Witstoom\u2019 genoemd), werd het bedrijf door een van diens broers overgenomen, waarbij het Hendriks enige zoon Gerrit Jan juridisch niet gemakkelijk gemaakt werd om zijn vader op te volgen. Hij werd wel na de driejarige HBS en de Amsterdamse avondschool naar de \u00c9cole de Filature et de Tissage M\u00e9canique in Mulhouse gestuurd, waar hij een grondige vierjarige textielopleiding kreeg, maar ging na terugkomst niet bij zijn oom werken. In de kelder van het ouderlijk huis begon Jan te experimenteren met methodes om machinaal te breien. In 1874 was de Vriezenveense \ufb01rma Jansen en Tilanus in Nederland de pionier op het gebied van deze \u2018tricot\u2019-nijverheid. Willink stichtte in 1888 een eigen bedrijf, waarbij zijn oom Herman ter Kuile borg stond voor de in de beginperiode aanzienlijke verliezen. Rond 1900 was Jan echter boven Jan en een van de rijkste inwoners van het dorp. In 1912 was de Tricotfabriek uitgegroeid tot de grootste van Nederland. In de decennia erna werden filialen in buurgemeenten gesticht en zelfs in Egypte (Alexandri\u00eb). Eind jaren \u201930 werkten er rond 1700 werknemers (600 in Alexandri\u00eb), vooral vrouwen. De producten waren van wol, halfwol\n\n\n\n\n\nof katoen. Het elastische \u2018interlock\u2019 of \u2018Jaeger\u2019-ondergoed voorzag in een grote behoefte. In 1901 stelde Jan Willink de pas achttienjarige J.F. Overweg aan als bedrijfsleider. Deze was afgestudeerd aan de textielschool in Enschede en ontwikkelde zich tot een krachtig manager. Willink bleef echter enig eigenaar van het bedrijf tot 1922. De zwijgzame man hield de touwtjes strak in handen. Zelfs de door de werkneemsters gevreesde Overweg hield zich zeer rustig in de buurt van de grote baas. De fabriek groeide uit tot een, zeker voor een fabriek, architectonisch harmonieus complex dat vooral wegens de reeds in 1912 gerealiseerde betonbouw-uitbreiding van de Enschedese architect Beltman eind 20ste eeuw een rijksmonument is geworden. In 1906 haalde Jan zijn Duitse neef H.H. Martin in het bedrijf. Het team WillinkOverweg-Martin wist de fabriek, in de volksmond de \u2018Breistoom\u2019 genoemd ter onderscheiding van de \u2018Witstoom\u2019 en de \u2018Zwartstoom\u2019 (de bontweverij \u2018De Batavier\u2019), decennialang een imago van grote soliditeit te verschaffen, vanwege de stabiele werkgelegenheid en de relatief hoge lonen. Tricot-Jan wist ook zijn eigen inkomsten goed op peil te houden. Rond 1910 was hij veruit de rijkste Winterswijker geworden met een inkomen van \u0192 60.000,\u2013 per jaar, een bedrag dat zelfs groeide tot meer dan drie ton, hoewel dit bedrag gecorrigeerd moet worden voor de hoge in\ufb02atie in de Eerste Wereldoorlog. Hoe dit ook zij, de volgende drie, vier hoogst aangeslagenen in de rangorde van belastingbetalers haalden dit inkomen samen met moeite. Behalve in de fabriek werd Jans vermogen gestoken in de aankoop van onroerend goed, zoals in 1916 het omvangrijke Winterswijkse landgoed Mentink. Jan had ook een zeer belangrijke schilderijenverzameling (met werken van onder meer Ferdinand Bol, Salomon van Ruijsdael en Jan Steen). Tricot-Jan was al vroeg een groot liefhebber van reizen. Hij fietste niet alleen graag naar familie in Enschede, maar liet zich ook vaak door zijn chauffeur in een grote Ford door het land rijden en doorkruiste per trein Europa. Teruggekomen van een reis eind jaren \u201920 naar Nederlands-Indi\u00eb werd zijn gezondheid minder. Hij had waarschijnlijk daar wel de vrouw leren kennen met wie hij tot zijn dood een relatie had en die als enige \u2013 er moeten zeker meer vriendinnen geweest zijn \u2013 een \ufb02ink bedrag erfde. Over de redenen waarom hij niet trouwde kan slechts gespeculeerd worden. In 1921 werd de eenmans\ufb01rma omgezet in een NV, en in 1922 en 1927 was een substantieel deel van het aandelenkapitaal door verkoop eigendom geworden van de andere aandeelhouders, Overweg en Martin. Het beheer van het bedrijf was goed geregeld, toen Jan in 1933 op de terugtocht van een reis naar Cannes tijdens een wandeling in Lyon een hartaanval kreeg en in een ziekenhuis overleed. De nasleep van de dood van de gefortuneerde Tricot-Jan haalde de plaatselijke en landelijke pers. Allereerst was er de aanwezigheid op de begrafenis van een schoonzoon van Jans zuster (die in 1882 in Duitsland was getrouwd), de door hem weinig gewaardeerde Franz Seldte. De stichter van de Duitse Stahlhelm en minister in het eerste kabinet van Hitler verscheen met een aantal lijfwachten die de vuilnisbakken controleerden op bommen. Ook was bekend dat Jan geen nakomelingen had, in ieder geval geen wettige. Zo kwam de in onze tijd beroemd geworden schilder Carel Willink ertoe bij de familie te informeren naar mogelijke familiebanden (die er niet waren). Ten slotte waren er de gevolgen van de afwikkeling van de nalatenschap zelf. Er waren royale schenkingen. Daarnaast ging een deel van de erfenis naar Jans zusters Ter Kuile-Willink en Martin-Willink. Maar terwijl de familie van aandeelhouder Martin erfde, was dat niet het geval met de Overwegs. Een actie van Overweg om de directeuren extra tanti\u00e8me (aandeel in de winst) toe te kennen in plaats van dividend aan alle aandeelhouders werd door de erfgenamen van een der zusters tot voor de Hoge Raad met succes bestreden. Jan Willink liet het personeel van de fabriek \u0192300.000,\u2013 na. Hij had ook forse bedragen gereserveerd\n\n\n\nvoor ide\u00eble doelen, zoals het Algemeen Ziekenhuis en organisaties voor natuurbehoud. Hij liet een groot terrein voor zijn woonhuis na aan de gemeente Winterswijk, die er het Willinkplantsoen liet aanleggen, dat later doorkruist werd door een weg. In een hoek van het terrein ligt de Oude Begraafplaats. Daar kreeg Jan zijn laatste rustplaats in het familiegraf van zijn ouders, waarop hij twee nieuwe stenen had laten leggen. Zo ligt hij onder een eigen zerk tussen twee vereerde voorouders in: zijn vader Hendrik en zijn oom Jan (1831-1896), de andere Willink die een bijnaam (\u2018Spoor-Jan\u2019) kreeg.", "Geer Aalders": "Geers vader gold als een man met veel beroepen maar weinig succes: los arbeider, kolenboer, bouwvakker en werk in Duitsland. In Geers herinnering verspeelde hij soms zijn loon of uitkering met kaarten in de kroeg. Zijn moeder moest dan poffen, lenen en bietsen. Geer werd er met een boodschappenlijstje op uitgestuurd met de mededeling dat moeder de volgende week zou betalen. Als dit niet gebeurde, moest hij een andere kruidenier zoeken. Toen Nijmegen in de frontlinie kwam te liggen (1944) begon het gezin een tocht naar veiligere delen van de stad. Tijdens een beschieting kwam een buurtgenoot, die zich op straat over Geer ontfermde, om het leven. Op zijn veertiende begon Aalders, die verder geen beroepsopleiding kreeg, bij de verffabriek aan de Groenestraat. Hierop zouden nog 32 werkgevers volgen, voornamelijk in de bouw, waar hij zich als schilder bekwaamde. Na de nodige omzwervingen belandde het ouderlijke gezin in de wijk Bottendaal, waar Aalders verkering kreeg met zijn buurmeisje Sien Sewalt. Hoewel zijn ouders weinig kerks waren, trouwden zij, toen zij zwanger werd, begin 1953 in de St. Jozefkerk. Tijdens de zwangerschap kwam het tot een botsing tussen Aalders en de kapelaan, die hun seksuele voorlichting gaf en daarbij volgens Aalders te grof werd. Sien wist hem ervan te weerhouden de man te lijf te gaan, maar het voorval leidde tot een verdere verwijdering van de kerk, tot ongenoegen van haar ouders. Het jonge paar kreeg bij haar ouders de voorkamer ter beschikking, waarvoor het een \ufb02ink kostgeld moest betalen. Met de geboorte van hun dochter werd de kamer te krap. Na een half jaar trokken ze bij zijn ouders in. Het duurde nog tot 1957 voordat zij een eigen huis, vlak om de hoek, konden betrekken. Vlak voor de geboorte van zijn zoon zat Aalders drie weken in de gevangenis in Scheveningen, omdat hij verf van zijn werk mee naar huis had genomen. Het betekende een nieuwe baan zoeken, wat ge-\n\n\n\nzien de vele bouwactiviteiten in die jaren niet moeilijk was. Net als anderen verhoogde hij in de jaren \u201950 en \u201960 het gezinsinkomen door er \u2019s avonds bij te werken. Aalders, die op zijn achttiende door zijn vader lid van de katholieke bouwbond St. Joseph gemaakt was, wendde zich verschillende keren tot de vakbond, omdat hij bij zijn reguliere baas minder vakantiebonnen kreeg uitgekeerd of minder loon ontvangen had dan waar hij recht op had. Het bijwerken werd door het gechicaneer met de lonen ook als vorm van verzet ervaren.\n\n\n\nOnrechtvaardig gedrag griefde Aalders diep en dit kon tot heftige reacties leiden. Dit gebeurde ook toen hij na de begrafenis van zijn vader in 1967 zijn broers en zussen zag ruzi\u00ebn over de nalatenschap. Hij vond dit ongepast en zei: \u201cIk ga er vandoor en jullie zien me niet meer terug\u201d. Hij sprak hen nauwelijks meer, al bezocht hij zijn moeder nog een enkele keer. Zijn oudere broer Ben zag hij vaker, omdat zij beiden kort nadien actief werden in de Wijkraad Bottendaal en later in de vakbeweging, zij het Geer in de katholieke bouwbond en Ben in die van het Nederlands Verbond van Vakverenigingen (NVV). Maar ook met Ben bleef de persoonlijke verhouding slecht. In de wijk ageerden zij desondanks samen tegen de zeepfabriek van Dobbelman en ijverden zij voor speelterreinen en verbetering van de woningen. Na de opening van het Wijkcentrum Bottendaal begin 1972 werd Aalders voorzitter van de Wijkraad. Deze functie oefende hij een jaar uit. Toen verschillende wijkprojecten waren gerealiseerd, nam de belangstelling van de bewoners af. Bovendien was Aalders inmiddels actiever geworden in de vakbeweging, nadat hij weer een probleem met zijn werkgever over het niet betalen van tariefuren had gekregen. In maart 1973 kwam Aalders in het afdelingsbestuur van de bouwbond. Hierin begon hij zich thuis te voelen. Zoals hij eerder de avonden voor bijwerken benutte, was hij nu elke avond in de weer met de vakbeweging. Hij volgde binnen de bond de nodige cursussen, leerde discussi\u00ebren en legde er veel persoonlijke contacten. Toen hij later lid werd van de districtsraad en de landelijke bondsraad, wist hij dit netwerk te benutten door van tevoren en in de wandelgangen steun voor zijn beleid te zoeken. In Nijmegen werd hij secretaris van de afdeling en in 1981 voorzitter. Bovendien kwam hij in 1979 namens de bouwbond in het algemeen bestuur van het Nederlands Katholiek Vakverbond (NKV) Nijmegen, waarvan hij het penningmeesterschap kreeg toebedeeld. In het fusieproces tussen NKV en NVV kwamen Geer en Ben elkaar opnieuw tegen en werkten zij, ondanks hun slechte persoonlijke verstandhouding, samen. Ook in zijn werk tekende zich een ontwikkeling af, doordat Aalders in 1973 bij zijn \u2013 naar later zou blijken \u2013 laatste werkgever in dienst trad. Bij het bouwbedrijf Tiemstra werd hij voorman en vervolgens voorman-opleveraar. Hierbij controleerde hij aan de hand van de bestekken of de woningen goed waren opgeleverd en maande zo nodig tot aanpassingen. Deze functie bracht hem op uiteenlopende werkplekken en stelde hem in staat de nodige activiteiten voor de bond te verrichten. Als vakbondsman werd hij in de ondernemingsraad gekozen, maar Aalders had het er moeilijk mee de werknemersbelangen en het belang van het bedrijf tegen elkaar af te wegen. Hij verwachtte zowel rechtvaardigheid van de werkgever als inzet voor het bedrijf en nam noch tegen de bazen, noch tegen de werknemers een blad voor de mond. Na een paar jaar besloot hij ermee te stoppen. Bij zijn aantreden als penningmeester van het Nijmeegse NKV en de verkoop van het daarmee gelieerde Unitas-pand ontfermde Geer Aalders zich over het \u2018archief\u2019 dat hij aantrof, feitelijk een kamertje volgestouwd met dozen, ordners en stapels papieren. Hij zag er de waarde van in en begon de papieren zo goed als mogelijk te ordenen. Aalders was bovendien een verzamelaar. Ontdekte hij op een rommelmarkt iets wat met de vakbeweging te maken had, zoals een boek, bord of ander voorwerp, dan kocht hij het, omdat hij vond dat zoiets bij de bond en niet op de markt thuishoorde. Jeroen Sprenger van de landelijke bouwbond, tevens bekend met de sociaal-historische wereld, wees hem erop dat er meer mensen in de geschiedenis van de arbeidersbeweging ge\u00efnteresseerd waren en bracht hem met hen in contact. Met hen en Johan Biemans, voorzitter van het Nijmeegse NVV, ontwikkelde Aalders plannen om iets met het materiaal te doen. Het resultaat was een kleine tentoonstelling in 1981 bij gelegenheid van plaatselijke NKV- en NVV-jubilea. De reacties waren enthousiast en Aalders bezocht de mensen die zeiden nog materiaal te hebben. Hij maakte hun duidelijk dat hij het goed zou bewaren en vooral dat er iets mee gedaan zou worden. Want dat laatste stond hem helder voor ogen. De bonden en de leden moesten via het materiaal meer over hun verleden ter plaatse te weten kunnen komen, waarbij hij duidelijk wilde maken dat het nooit meer zo slecht mocht worden als het vroeger geweest was. Hij keek over vakbondsgrenzen heen en wist Herman van Soest, bestuurder van de grafische bond van het NVV in Nijmegen, te bewegen zijn archiefspullen bij Aalders onder te brengen. Doordat er middelen overgebleven waren uit de verkoop van het Unitas-pand, kon Aalders de activiteiten financieren. Hij slaagde erin allerlei mensen te mobiliseren, bestuurders enthousiast te krijgen en zorgde ook voor praktische bijdragen. In het NVV-gebouw kwam een vitrine, waarin elke maand andere voorwerpen tentoongesteld werden en in 1982 volgde in het cultureel centrum De Lindenberg een tentoonstelling over het ontstaan van de Nijmeegse vakbeweging. Landelijk vakbondsleider Herman Bode opende de tentoonstelling. Op basis van het verzamelde materiaal kwam in 1983 het boek De vroege jaren van de Nijmeegse vakbeweging uit. Het\n\n\n\nbleek de eerste in een reeks te zijn: Steen voor steen (1985, over de plaatselijke bouwbonden), Zorglijke tijden (1986, over de jaren 1919-1942), De Vakbeweging bewaart (1989) en 100 jaar grafische vakbeweging in Nijmegen (1991). Omdat ook materiaal uit de omgeving verzameld werd, konden in omliggende plaatsen eveneens resultaten worden geboekt, zoals een bijdrage aan een boek over 1100 jaar Wamel (1993), een uitgave over de herinneringen van Gelderse vakbondsleden aan crisis, bezetting en wederopbouw (1995) en een herdruk van het boek Het eerste verzet (over de vroege Arnhemse arbeidersbeweging). De kracht van Aalders lag in alle mobilisatie en co\u00f6rdinatie die nodig was om met gebruikmaking van het verzamelde materiaal de tentoonstellingen en boeken tot stand te brengen. Hij zorgde er bovendien voor dat de middelen van de uit 1932 daterende katholieke St. Jan Stichting voor het vakbondshistorisch archief konden worden aangewend. De statuten werden aangepast en de inmiddels burgerlijke stichting kocht het pand in de Burghardt van den Berghstraat 141 aan. Hierin werd, met medewerking van stichtingsvoorzitter Herman van Kesteren, Louis Holleman van de bouwbond en anderen, het inmiddels \ufb02ink gegroeide archief ondergebracht en bijgehouden. Bij de opening in 1983 kon de archiefruimte direct als stakingslokaal worden benut. Geleidelijk aan werden de schappen en tafels, alsook het gebouw zelf steeds fraaier. Elk jaar bracht de Stichting Vakbonds Historisch Archief Nijmegen en Omstreken (SVAN) een jaarverslag uit. In 1996 volgde een archiefbeschrijving, nadat in januari 1994 met een systematische ordening van het archief was begonnen. Aalders verminderde zijn werkzaamheden voor het archief als gevolg van gezondheidsproblemen van zijn vrouw. Zij had in 1992 borstkanker gekregen. Deze genas uiteindelijk wel maar keerde in 1997 plotseling terug. Vlak hierna kreeg Aalders een hartaanval. Hij kwam korte tijd in het ziekenhuis terecht en bleek tegen haar hernieuwde ziekte moeilijk opgewassen. Deze benam hem elke zin tot verder leven. In juni 1998 overleed hij. Zij overleefde hem slechts enkele maanden.", "Gradus Kobus": "Gradus Kobus was in Winterswijk de plaatselijke voorman van de Communistische Partij Holland (CPH), na 1935 de Communistische Partij van Nederland (CPN). Bij de gemeenteraadsverkiezingen van 1931 en 1935 was hij lijsttrekker voor de CPH/CPN; de communisten verwierven echter geen zetel. Oorspronkelijk was Kobus lid van de Sociaal-Democratische Arbeiderspartij (SDAP) maar in de jaren \u201920 koos hij voor het communisme. Wanneer hij precies lid werd, is niet bekend \u2013 alle bescheiden zijn vernietigd. Hij verwachtte dat de communistische partij meer zou doen voor de arbeiders en wel speciaal voor de minst bedeelden onder hen. Daarvoor zette hij zich ook in zijn priv\u00e9leven in want hij was niet alleen partijman. Hoewel hij als metselaarvoeger een karig inkomen had \u2013 als communist werd hij dikwijls op bepaalde karweien geweerd \u2013 is van hem bekend dat hij en zijn vrouw op hun huishoudelijke uitgaven spaarden om minder bedeelden te helpen. In het Duitse grensgebied rondom Vreden had hij veel klanten, vooral nadat hij eind 1921 vlak aan de grens in de buurtschap Meddo een bescheiden huis had gebouwd. Kobus beschikte net als veel andere grensbewoners over een grenswinkel, een schuurtje, waarin Duitsers di\u00e9 producten konden kopen die bij hen schaars of duur waren, zoals kof\ufb01e, chocolade en sigaretten of tabak. De Duitse klanten moesten maar zien hoe ze hun inkopen clandestien over de grens kregen. Bovendien fungeerde die winkel als contactpunt voor illegale activiteiten. Door Kobus\u2019 Duitse connecties onderkende hij al snel na 1933 het gevaar van de nazi\u2019s. Hij hielp naar Nederland gevluchte communisten en socialisten, die hier veelal een illegaal bestaan moesten leiden. Dat bracht hem in de eerste plaats in con\ufb02ict met de Nederlandse overheid, maar ook met de Duitse instanties. Op zaterdag 22 november 1930 had de plaatselijke afdeling van de CPH in caf\u00e9 Flora een propagandabijeenkomst belegd. Spreker was Cees Schalker, een van de voormannen van de landelijke CPH. De communisten in Winterswijk wisten volle zalen te trekken en er waren dan ook zo\u2019n tweehonderd personen. De bedoeling was dat ook Duitse kameraden uit het grensgebied deze avond zouden bijwonen, zoals een zestigtal communisten uit Wezel, die per vrachtauto en deels op de \ufb01ets via de grensovergang Barlo-Woold in de late namiddag zouden arriveren. De gemeentes Aalten en Winterswijk kregen hiervan lucht en de grensovergangen werden door marechaussee en plaatselijke politie afgezet. De politie van Bocholt zou melden wanneer de communisten daar gesignaleerd werden. Om vier uur arriveerde de groep bij de grensovergang. Na overleg met de Inspectie Grensbewaking in \u2019s-Gravenhage was afgesproken dat alleen diegenen die over een geldig paspoort of een \u2018Grenzausweis\u2019 beschikten, twintig Rijksmark bezaten en niet in uniform waren gekleed de grens mochten passeren \u2013 het begrip uniform werd ruim ge\u00efnterpreteerd. Het gevolg was dat niemand van de groep de grens over mocht. Onder protest, na het ontplooien van een vlag op Duits grondgebied en nadat een meegebrachte muziekgroep enkele liederen had gespeeld, ging de groep weer huiswaarts. De vergadering in Winterswijk had overigens een kalm verloop. Voorzitter Kobus hekelde alleen het optreden van de politie vanwege het niet toelaten van de Duitse kameraden. Het was de tijd dat ook in Winterswijk werkverschaf\ufb01ngsprojecten werden opgezet, zoals in de buurtschap Huppel, waar een weg werd verbeterd door werklozen uit Arnhem. Die waren \u2013 een man of\n\n\n\ndertig \u2013 ondergebracht in een polderkeet. Zowel in 1931 als in 1932 werd geageerd tegen de slechte huisvesting en de magere vergoeding voor het zware werk. De Arnhemse voorman Brugman sprak de arbeiders op 19 mei 1931 toe en Kobus was daar natuurlijk bij aanwezig evenals bij een volgende actie op 15 januari 1932. Een ludieke actie van de CPH was het beschilderen van de fabrieksschoorsteen van de textielfabriek van Meijerink op de Beuzenes. Er stond geschreven: \u2018Kapitalisme, ellende, hongersnood\u2019. Pas in 1934 werd tegen een aantal personen proces-verbaal opgemaakt. De rechter in Zutphen kon hen echter niet vonnissen omdat het sluitende bewijs ontbrak. In Winterswijk kreeg men al snel met vluchtelingen uit Duitsland te maken. Op 25 april 1933, midden in de nacht, werd vanuit Vreden (Duitsland) gemeld dat een zekere Ratering uit die plaats, een communist, bij Kobus zou verblijven. De Winterswijkse politie stelde onmiddellijk een onderzoek in, maar Ratering werd niet in zijn huis gevonden, noch in de grenswinkel. De politie beloofde de Vredense collega\u2019s hem onmiddellijk te arresteren, wanneer hij daar alsnog verscheen. Hij werd echter niet gevonden. Dat in Duitsland de jacht op communisten werd verscherpt, bleek op 4 februari 1934 toen twee politiefunctionarissen uit Vreden bij hun collega\u2019s in Winterswijk kwamen. Ze zochten de 22-jarige Jozef Seifert, een communist uit het Ruhrgebied, die uit de gevangenis van Vreden was ontsnapt. Hij zou bij Kobus verblijven. Om half vijf in de morgen deed de Winterswijkse politie een inval bij Kobus. De Duitse politie was daarbij aanwezig. Kobus weigerde hen in eerste instantie binnen te laten, maar nadat burgemeester J.A.R. Bosma was gehaald, werd de toegang tot het huis van Kobus gevorderd. Op de zolder van het schuurtje werd Seifert gevonden. Tegen de middag werd hij door de Duitse politiebeambten meegenomen naar Vreden. Kobus werd door de rechtbank in Zutphen veroordeeld tot een boete van vijftig gulden of twintig dagen hechtenis. Hij had een door de politie gezocht persoon verborgen, die wegens een \u2018begaan misdrijf\u2019 gearresteerd diende te worden. Bovendien had hij een Duitse politiebeambte beledigd. Voor Seifert liep de zaak goed af. Hij was kennelijk een Tsjechoslowaak (een niet-Rijksduitser), want in de loop van de zomer werd hij uit Duitsland uitgewezen. Op de late avond van 11 april 1934 omstreeks elf uur, toen Kobus en zijn vrouw al op bed lagen, werden ze wakker gemaakt door een por met een stok. Vier mannen, van wie enkelen in uniform, stonden in de slaapkamer en vroegen naar Kobus\u2019 schrijfmachine.\n\n\n\nDeze machine werd gebruikt om propagandamateriaal, dat vanuit Nederland naar Duitsland werd gesmokkeld, te vervaardigen. De schrijfmachine stond echter bij een andere communist in het dorp, bij W. Kruse. Toen bleek dat Kobus de machine niet had, kreeg hij een klap op zijn hoofd en slagen op zijn arm en schouder. De overvallers verlieten daarop het huis, maar namen allerlei zaken mee, waaronder een hoeveelheid Duitse vlugschriften, letters uit een drukkast, een fototoestel, een bedrag aan geld en vier instrumenten van de Schalmeiengroep, de muziekgroep van de plaatselijke CPH. De politie was snel ter plaatse met een speurhond. De letters uit de drukkast werden in de richting van de grenswinkel teruggevonden. Van de daders ontbrak elk spoor. Het onderzoek leidde natuurlijk naar Duitsland en de politie van Vreden werd ingeschakeld. Maar ook daar viel geen spoor te ontdekken. De politie vermoedde dat de daders uit het Ruhrgebied kwamen en toen na een maand nog geen resultaat was geboekt, werd de Gestapo uit Recklinghausen ingeschakeld. Een van hen bracht zelfs een bezoek aan Kobus en nam daar de situatie op. De daders werden nooit gevonden. Op 12 april hielden de plaatselijke afdeling van de CPH en het Strijdcomit\u00e9 tegen het Fascisme\n\n\n\neen protestvergadering \u2018tegen de naziaanval op Kobus\u2019. Ondanks de overval ging Kobus door met zijn werk voor de partij en ten behoeve van de vluchtelingen. Op 14 november 1935 hield de plaatselijke afdeling weer een bijeenkomst in caf\u00e9 Flora. Spreker was onder andere H.J. Aldenkamp uit Enschede, een vooraanstaand Twents communist. Het onderwerp was de organisatie van Internationale Roode Hulp. Het doel van deze organisatie was om politieke vluchtelingen uit Duitsland te helpen en te verbergen voor zowel binnenlandse als buitenlandse spionnen. Wanneer ze in Nederland werden gepakt, werden ze uitgeleverd aan Duitsland met alle gevolgen van dien. De bedoeling was om een keten van afdelingen langs de grens op te richten waarin ook Winterswijk een schakel zou vormen. In Enschede bestond al een afdeling van Roode Hulp. Diezelfde avond nog werd besloten zo\u2019n afdeling op te richten. De politie, die bij de vergadering aanwezig was, noteerde onder andere dat de jongste zoon van Kobus, Albert, zich daarvoor als lid opgaf. Dat was genoeg om in het vervolg nog meer dan voordien het huis van Kobus in Meddo in de gaten te houden. Later zou Kobus Aldenkamp, die gevangen was in kamp Amersfoort, \u2018redden\u2019 door te ontkennen dat ze elkaar uit vroeger jaren kenden \u2013 Aldenhof overleefde de kampen. Kobus was echter voorzichtiger geworden. Hij en zijn zoon werden niet betrapt, maar zeker is dat diverse personen via Meddo naar Twente zijn gesluisd, waarna ze verder werden geholpen. Voor het transport zorgde een plaatselijk expeditiebedrijf, dat regelmatig textielgoederen van Winterswijk naar Twente transporteerde. Ook kon het zijn dat de vluchteling op de \ufb01ets naar Twente gebracht werd, zoals nog in juli 1939 gebeurde, waarbij de jonge Albert Kobus de begeleider was. De Gestapo was ongetwijfeld op de hoogte van die activiteiten en van het feit dat de plaatselijke communistische afdeling van Winterswijk nauw betrokken was bij de smokkel van antinazi propagandamateriaal. Kobus stond als voorman op de zwarte lijst. Een paar maanden na de Duitse inval in Nederland werd op 20 juli 1940 door de plaatselijke politie in opdracht van de Commissaris der Koningin een onderzoek ingesteld naar \u2018communistische bescheiden\u2019. Ook bij Kobus in Meddo werd huiszoeking gedaan. Er werd communistische lectuur gevonden en de overgebleven instrumenten van de Schalmeiengroep werden eveneens in beslag genomen. Verder was er weinig te vinden. In opdracht van het partijbestuur van de CPN waren bij alle afdelingen alle bescheiden van de partij vernietigd. Op 1 maart 1941 werd Kobus in opdracht van de Sicherheits Dienst (SD) in Arnhem door de plaatselijke politie gearresteerd; hij werd na een verhoor dezelfde dag weer vrijgelaten. Hij bleef echter op de lijst staan van hen die na de Duitse inval in Rusland in verzekerde bewaring moesten worden gesteld. Zijn vroege verzet tegen de Nederlandse wet wat vluchtelingen betreft en tegen de nazi\u2019s, zowel in binnen- als buitenland, heeft hij met de dood moeten bekopen. Op 25 juni 1941, een paar dagen na de Duitse inval in Rusland, werd Kobus opgepakt, evenals enkele honderden andere communisten. Via kamp Schoorl in Noord-Holland en kamp Amersfoort belandde hij in december 1941 in Neuengamme, waar hij op 22 februari 1942 overleed \u2013 op welke manier is niet bekend. Enkele dagen voordat de plaatselijke politie in opdracht van de SD meedeelde dat hij overleden was, schreef hij onder andere, verplicht in het Duits, \u201cIch bin gesund und munter.\u201d", "Jan Martinus Smit": "Na zijn gymnasiumopleiding studeerde Jan Martinus Smit natuurwetenschappen aan de universiteit van Amsterdam. Hij koos daarna voor het leraarsambt en zijn eerste betrekking vond hij in Apeldoorn. Voor het cursusjaar 1879-1880 werd Smit benoemd tot leraar natuurkunde en kosmologie aan de pas opgerichte Apeldoornse Koninklijke Hoogere Burger School. Zijn amusante en heldere wijze van lesgeven sprak zijn leerlingen aan, die dan ook met hem wegliepen. Voor de meer volwassen gegoeden bleef zijn aanwezigheid niet onopgemerkt, vanwege de door hem vrijwillig gegeven en drukbezochte natuurkundige demonstratielessen in de avonduren. In 1881 promoveerde hij aan de Gemeente-universiteit te Amsterdam, waar hij zijn academische opleiding volgde, op het proefschrift Het beginsel van Canot. Een historische critische beschouwing (Zutphen 1881). Al gauw gaf Smit blijk van zijn diepgewortelde sociale bewogenheid en zijn betrokkenheid met de problemen waarmee de volksklasse, ook in Apeldoorn, dagelijks worstelde. Hij werd in 1881 met C.V. Gerritsen en B.H. Heldt medeoprichter van de Neo-Malthusiaanse Bond, die onder meer ijverde voor geboortebeperking onder mingegoeden. Deze opstelling werd hem door de sociale bovenlaag van Apeldoorn niet in dank afgenomen. Na het overlijden van zijn eerste vrouw raakte Smit door toedoen van zijn radicaal-liberale zwager P.C. Frowein meer en meer ge\u00efnteresseerd in de kiesrechtbeweging. In de aanloop naar de uiteindelijke grondwetswijziging van 1887 was het vooral op het vlak van een mogelijke uitbreiding van het kies- en stemrecht onrustig in Nederland. Verschillende belangenverenigingen probeerden al naar gelang hun opstelling de bestaande Kieswet gewijzigd te krijgen. Na 1886 begon Smit zich openlijk in het socialistisch kamp op te houden, met name in de Bond voor Algemeen Kiesen Stemrecht. Ook schreef hij regelmatig in Recht voor Allen en het Groninger Weekblad , waarvan hij een van de redacteuren werd. Samen met K. Kroeseklaas verzorgde hij voor Apeldoorn de verschijning van het radicaal tijdschrift Voorwaarts . Iedere woensdagavond werd een nieuwe editie van het blad in de plaatselijke soci\u00ebteit bezorgd, hetgeen de ongerustheid over de gevolgen van het socialisme alleen maar deed toenemen. Op dat moment was in Apeldoorn het socialisme nog een onderstroom, die zich echter in snel tempo ontwikkelde tot een factor van betekenis. Kleine Apeldoornse socialistisch geori\u00ebnteerde vakverenigingen, zoals \u2018Eendracht is de Sterkste Band\u2019, begonnen in\n\n\n\nsteeds feller klinkende bewoordingen eisen te stellen aan de plaatselijke ondernemers, wanneer daglonen en werkomstandigheden voor de bij hen aangesloten arbeiders ter sprake kwamen. Toen Smit vanaf de zomer van 1886 in zijn vrije uren door het land trok om voor een telkenmale talrijk opgekomen menigte te betogen v\u00f3\u00f3r de invoering van het algemeen kies- en stemrecht, was voor veel welgestelde Apeldoorners de maat vol. Daarbij kwam dat Smit tijdens dergelijke meetings eveneens van leer trok tegen de koloniale toestanden, de Drankwet en de Jachtwet. Dit laatste werd als een regelrechte aanval beschouwd op de veelvuldig op Het Loo residerende koning Willem III, die \u2013 zo was de algemene opvatting \u2013 zoveel goeds voor de Apeldoornse samenleving had gedaan. In de zomer van 1887 werd Smit derhalve in opdracht van kantonrechter en gemeenteraadslid jhr. mr. G.W. Mollerus, in diens functie als voorzitter van de plaatselijke schoolcommissie voor het middelbaar onderwijs, door burgemeester J.A. van Hasselt op het matje geroepen. Hij werd ernstig toegesproken en hem werd opgedragen zich waar dan ook in het land niet meer in politieke zin uit te laten. Van Hasselt meende dat een gemeenteambtenaar daartoe geen recht bezat, Smit beriep zich op zijn grondrechten en weigerde, ook na een onderhoud met schoolopziener Van Eck, van zijn politieke toespraken af te zien. Het landelijk verschijnend radicaal-liberaal dagblad De Amsterdammer maakte gewag van deze gebeurtenissen. Weldra volgde een stroom van ingezonden brieven, waarin de briefschrijvers het bijna zonder uitzondering opnamen voor de Apeldoornse leraar en diens \u2018afgenomen\u2019 politieke rechten. De inmiddels \u2018kwestie-Smit\u2019 genoemde affaire vulde maandenlang de kolommen van verscheidene lokale, regionale en landelijke (dag)bladen. Het Apeldoorns gemeentebestuur reageerde hierop door Smit met ingang van oktober te schorsen. De verontwaardiging hierover was echter groot. De motivatie van de schorsing lag volgens het gemeentebestuur in een (overigens gemanipuleerde) uitleg van de Wet op het middelbaar onderwijs uit 1863. In artikel 29, lid 3, stond dat een gemeentebestuur het recht bezat een leraar te ontslaan, maar de daar opgesomde gronden zwegen over politieke voorkeuren, en werden veiligheidshalve ook niet door B en W en gemeenteraad aangehaald. Plots heette Smit een \u2018politiek agitator\u2019 vanwege een vermeend oproepen tot revolutie. Er was echter slechts sprake van een verkeerd aanhalen van een deel van een door Smit gehouden toespraak in Goes. Daarin citeerde hij uit een rede van wijlen minister A.E.J. Modderman, waarin deze waarschuwde voor revolutie en geweld, wanneer niet spoedig zou worden overgegaan tot een uitgebreider kiesrecht. Socialisten en radicaal-liberalen in Apeldoorn en elders in Gelderland namen het op voor Smit, de meerderheid schaarde zich echter achter minister Heemskerk en koning Willem III. De zaak spitste zich weldra toe op twee aspecten: worden leerlingen bedreigd in hun mentale ontwikkeling wanneer een der docenten er socialistische opvattingen op na houdt; en ten tweede, is het een gemeenteambtenaar toegestaan zich in het openbaar in woord en daad met politieke vraagstukken te bemoeien? De meerderheid van de gemeenteraad en de in Gelderland verschijnende kranten meende dat het gevaar voor de geestelijke ontwikkeling van de Apeldoornse HBS-leerlingen groot was, hoewel het ervoor aangevoerde bewijs uiterst schamel bleek. De Tweede Kamer discussieerde tijdens de beraadslagingen van de Algemene Beschouwingen met minister J. Heemskerk Azn. over de door verscheidene kamerleden als beknot ervaren rechten van gemeenteambtenaren. Het debat werd met felheid gevoerd, waarop Heemskerk de kamerleden adviseerde dan maar een initiatiefwet in te dienen, maar hun tevens ontraadde dit te doen. De zaak was hiermee voor jaren afgedaan. Smit was inmiddels doorgegaan met zijn \u2018meetingactiviteiten\u2019 en werd per 1 januari 1888 ontslagen. Hierop ging hij beurtelings wonen in Den Haag en Amsterdam en was hij nauw betrokken bij de totstandkoming van het ge\u00efllustreerde weekblad Morgenrood . De radicaal-liberalen waren inmiddels tot de conclusie gekomen dat de ex-leraar voor hun beweging verloren was gegaan en zwegen in de kolommen van De Amsterdammer over de kwestie. In juni 1889 verruilde Smit Nederland voor de Verenigde Staten, maar hij keerde al in september van het jaar daarop terug. Kort na de dood van koning Willem III werd hij opnieuw leraar natuurkunde en kosmologie, ditmaal aan de Rijks-HBS te Warffum. Zijn tijdelijke benoeming werd in 1891 in een vaste omgezet. In 1898 werd hij er directeur en dit bleef hij tot aan zijn pensionering in 1917. Een journalist van De Amsterdammer merkte terecht op, dat wanneer deze affaire zich had afgespeeld in bijvoorbeeld Arnhem, er nauwelijks ophef over zou zijn gemaakt. Blijft overeind staan dat deze kwestie er tevens de oorzaak van is geweest, dat het voor (gemeente)ambtenaren nog vele decennia nagenoeg onmogelijk was zich politiek mondig op te stellen.", "Matthias van Geuns": "De familie Van Geuns was doopsgezind en afkomstig uit Oost-Friesland. De vader van Matthias, Steven Janszn, was in het begin van de 18de eeuw uit Neustadt-G\u00f6dens naar Groningen gekomen, waar hij werkzaam was in de lakenhandel. Ook zijn vrouw Diewertje Roos, die hij in 1718 huwde, was de dochter van een lakenkoopman. Uit dit huwelijk werd in 1735 als jongste zoon Matthijs geboren, die zich reeds in 1751 inschreef aan de Groningse universiteit. Omdat zijn vader hem aanvankelijk voorbestemde tot de lakenhandel, moest Matthias zijn plannen om medicus te worden, kortstondig opgeven, maar in 1753 mocht hij zijn studie hervatten. Vooral de medicus Van Doeveren maakte grote indruk op hem. Naast zijn studie verdiepte hij zich in het geloof. Zijn levenslange vriendschap met de theologiestudenten Allard Hulshoff, Ahazueer van den Berg en Dani\u00ebl Hovens was daaraan niet vreemd. Hij frequenteerde de kringen der collegianten, die zich in Groningen in 1757 met de menisten verenigden. Op 2 september 1757, op zijn verjaardag, liet hij zich, op eigen verzoek bij indompeling, in Haarlem door Dani\u00ebl Hovens dopen. Het studiejaar 1758/59 bracht hij in Leiden door, waar hij colleges volgde van onder anderen de anatoom Albinus en de patholoog en chemicus Gaubius. In 1759/1760 studeerde hij in Parijs, waar hij in de universiteitskliniek \u2018Charit\u00e9\u2019 onder leiding van Levret ervaring opdeed in de verloskunde. In september 1760 keerde hij naar Leiden terug om in de winter van 1760/1761 in Amsterdam de anatomische lessen van Petrus Camper te volgen. Op 19 juni 1761 promoveerde hij in Leiden tot doctor in de medicijnen. Daarna vestigde hij zich als praktiserend arts in Groningen. In 1763 huwde hij Sara van Delden, die eveneens afkomstig was uit een doopsgezind milieu. Uit dit huwelijk werden vier zoons en drie dochters geboren. De oudste Jan van Geuns (1764-1834) zou doopsgezind predikant worden; de tweede zoon Steven Jan van Geuns (1767-1795) werd evenals zijn vader medicus. Hij is ongetwijfeld de begaafdste van alle zonen geweest. In 1791 werd hij naast zijn vader tot hoogleraar in Utrecht benoemd. Ten gevolge van besmetting met tyfus stierf deze geliefde zoon reeds in 1795. De derde zoon Jacob van Geuns (1769-1832), aanvankelijk een zorgenkind en opgeleid voor de handel, werd ook medicus en zou zijn carri\u00e8re eindigen als directeur van een bankiershuis. De jongste zoon, Isaak van Geuns (1772-1804), zou rechten studeren en een functie bij de overheid krijgen; ook hij stierf jong. Van de dochters bleef de oudste, Deborah (1765-1854), ongehuwd; de twee andere dochters Sophia (1770-1807) en Josina Gepke (1778-1852) huwden, de jongste met de medicus Dr. IJsbrand de Kock. Als arts en verloskundige genoot Matthias in Groningen al spoedig een goede naam. Toen in 1770 een plaats vrijkwam aan de Groningse universiteit, was hij een serieuze kandidaat. Zijn benoeming stuitte evenwel af op zijn doopsgezinde belijdenis; wel werd hij benoemd tot stadsarts en belast met het onderwijs aan vroedvrouwen. In 1775 ontving hij een beroep naar de Gelderse Universiteit in Harderwijk. Ofschoon Groningen nu pogingen deed hem te behouden en hem als archiater \u2013 een soort inspecteur van gezondheid \u2013 aanstelde, nam hij de Gelderse benoeming als hoogleraar medicijnen, chemie en botanie aan, waarbij hij tevens de obstetrie mocht onderwijzen en als archiater werd aangesteld. Voor de laatste twee functies kreeg hij een extra honorarium. In april 1776 vertrok hij met zijn gezin naar Harderwijk, waar Rudolf Forsten zijn \u2018collega proximus\u2019 werd. In Harderwijk is Matthias van Geuns 15 jaar lang werkzaam geweest, als hoogleraar, als archiater en als stadsarts (1777). Op grond van deze cumulatie van functies is hij er een van de best verdienende hoogleraren geweest. Het was dan ook niet uit \ufb01nanci\u00eble overwegingen dat hij zich in 1791 liet beroepen naar Utrecht. Het grotere prestige van deze universiteit en het feit dat de Utrechtse academie beschikte over een eigen universiteitskliniek, \n\n\n\nhet zogenaamde nosocomium, hebben hierbij de doorslag gegeven. Ook in Utrecht heeft hij in diverse functies de medische wetenschap bevorderd. Zo richtte hij er een medisch genootschap op, dat nog steeds bestaat en later naar hem is vernoemd. In de Franse tijd werd hij een van de lijfartsen van Lodewijk Napoleon. Nadat hij nog zijn tachtigste verjaardag had gevierd, liet hij zich kort daarop eervol ontslaan. Hij stierf op 9 december 1817. In het volgende zal de nadruk vallen op zijn Gelderse periode. Matthias van Geuns vertegenwoordigt het type van de vooruitstrevende en verlichte christen, dat zeer karakteristiek voor de Nederlandse (overigens ook voor de Engelse) cultuur is en bij ons lang, tot ver in de 19de eeuw, bleef bestaan. God had de mens opgedragen zich nuttig te maken voor de medemens. De wetenschap had tot taak het geluk van de gemeenschap te bevorderen. In dat verband is het niet verwonderlijk dat hij steeds een pleidooi heeft gehouden voor openbare gezondheidszorg. Als archiater van Gelderland drong hij aan op goed opgeleide vroedmeesters en -vrouwen, chirurgijns en apothekers. De staat heeft hierin een taak. Ook pleitte hij ervoor dat de vroedvrouwen, wier taak hij wilde opwaarderen, goed werden gesalarieerd. Op allerlei wijzen streefde hij ernaar het peil van de gezondheidszorg te verhogen. Naast het geven van onderwijs aan toekomstige vroedvrouwen, waarmee hij zich persoonlijk belastte, werden op zijn advies in 1789 een reglement en instructies voor geboortehulp uitgevaardigd, die voor de hele provincie Gelderland golden. Overheidsmaatregelen achtte hij juist met het oog op de telkens terugkerende epidemie\u00ebn als dysenterie en pokken hoogst noodzakelijk. Aan dit thema wijdde hij twee academische redevoeringen. In 1779 werd Harderwijk door dysenterie getroffen. In zijn verslag vermeldde Van Geuns dat 48 mensen door de ziekte waren getroffen, van wie vier waren overleden. Onder de studenten was er slechts \u00e9\u00e9n ziek geworden en volledig hersteld. Hij schreef deze gunstige afloop toe aan de hygi\u00ebnische maatregelen die de stad op zijn advies had voorgeschreven. In 1783 brak in Gelderland opnieuw een zeer ernstige dysenterie-epidemie uit, die in korte tijd 4000 slachtoffers maakte. Deze catastrofe bracht hem ertoe zijn waarnemingen en adviezen ter vermijding van besmetting in druk te geven. Het werkje De heerschende persloop, die in de laatste jaaren, vooral in 1783, de Provincie van Gelderland fel getroffen heeft (...) , Harderwijk 1784, vond grote verbreiding en werd ook in het Duits vertaald (1790). Een andere zeer gevaarlijke ziekte, die in de achttiende eeuw 8% van de sterfgevallen uitmaakte en waaraan de pati\u00ebnten die in leven bleven, dikwijls een geschonden gelaat over hielden, was de kinderpokken. Ook de dichter Staring had er zijn \u2018mottig bakkes\u2019 aan te danken. In de eerste helft van de 18de eeuw werd als preventieve maatregel voor het eerst inenting met mensenpokken toegepast. De methode was door Lady Montagu uit Turkije in Europa bekend gemaakt. Aanvankelijk was de methode ruw, later werd zij ver\ufb01jnder; er bleven evenwel grote risico\u2019s aan vastzitten en de methode bleef omstreden. Van Geuns was een voorstander van variolatie, die hij sinds 1765 behoedzaam en in het algemeen met succes toepaste. Aldus heeft hij in zijn leven honderden pati\u00ebntjes inge\u00ebnt en daarmee tegen de ziekte immuun gemaakt. In 1796 maakte E. Jenner zijn ontdekking van vaccinatie met koepokken publiek. Aanvankelijk was Van Geuns afwachtend, zo in een rede van 1801, maar in 1806 was hij ten volle overtuigd van de nieuwe methode, dankzij welke de gevreesde ziekte, naar hij voorspelde, eens zou worden uitgebannen. Als hoogleraar medicijnen aan de Gelderse universiteit kon hij zijn idee\u00ebn op talrijke leerlingen overbrengen; een groot aantal promoveerde bij hem. In de proefschriften van deze 36 in Harderwijk gedoctoreerde studenten weerspiegelen zich zijn brede belangstelling en zijn grote kennis. Zijn zoon Steven Jan nam verscheidene van deze dissertaties mee op zijn reis naar Duitsland (1789-190), die daar grote indruk maakten. Van Geuns was iemand die zich aan de hand van nieuwe publicaties gedurig op de hoogte hield van de stand van zaken. Hij had een uitgebreide bibliotheek die hij voortdurend aanvulde. Zijn zoons Jacob in Amsterdam en Steven Jan in Duitsland kregen regelmatig opdrachten voor de aankoop van boeken en tijdschriften. Ook voor de medische afdeling in de Harderwijkse bibliotheek \u2013 de zogenaamde medische kast \u2013 heeft hij zich ingezet. Regelmatig deed hij aan curatoren het verzoek nieuwe of belangrijke werken te mogen aanschaffen. Nog op andere wijze maakte hij zich verdienstelijk voor de Gelderse universiteit: zo slaagde hij erin het herbarium siccum van de weduwe De Gorter \u2013 haar man was een beroemd botanicus \u2013 voor de Gelderse universiteit te verwerven. Bijzondere verdiensten verwierf hij zich voor de hortus botanicus. Toen Van Geuns in 1776 in Harderwijk kwam, lag de tuin er verwaarloosd bij. Het was meer moes- dan kruidentuin. Hij nam het herstel\n\n\n\n\n\nenergiek ter hand. Trof hij bij zijn aankomst nog slechts 600 plantensoorten aan, in 1780 telde de botanische tuin er reeds 2000, zodat de hortus spoedig een grote faam genoot en ook voor buitenlandse bezoekers een bezienswaardigheid was. In dit werk werd Matthias van Geuns bijgestaan door zijn zoon Steven Jan, die grote belangstelling toonde voor de botanie. Een stookkas voor het nemen van chemische proeven en een orangerie completeerden het hortuscomplex. Toen juli 1787 Harderwijk inkwartiering moest gedogen van orangistische troepen, die de eerste dagen zonder veel aanzien des persoons zich te buiten gingen aan plunderingen en vernielingen, vroeg hij met klem om extra bewaking voor de hortus, die uiteindelijk met rust werd gelaten. Hoe stond deze doopsgezinde hoogleraar politiek gezien? Ongetwijfeld had hij, zoals velen van zijn geloofsgenoten, patriotse sympathie\u00ebn. Maar hij verafschuwde de patriotse drijvers en de eenheid van het land ging hem boven alles. Bovendien begreep hij, beter dan zijn zoons Jacob en Jan van Geuns, die in de revolutiejaren in Amsterdam verbleven en er radicalere opvattingen op na hielden dan hun vader lief was, dat na de interventie van Pruisen (september 1789) en het uitblijven van Franse hulp, de patriotse zaak verloren was. Zoals de dichter Staring, die in deel 1 van dit Biogra\ufb01sch Woordenboek Gelderland is behandeld, is ook Matthias van Geuns een voorbeeld van een culturele patriot, een type dat onder de patriotsgezinden het meest verbreid was. De historiografie heeft tot nog toe te eenzijdig de radicale en politieke patriot op het oog. Voor een Matthias van Geuns stond het welzijn van het vaderland op de eerste plaats; door de middelen die hem als medisch hoogleraar en archiater ter beschikking stonden, wilde hij een bijdrage leveren tot het geluk van zijn medemensen. Daarin zag hij een opdracht die hem door zijn geloof was opgelegd. Het verwondert dan ook niet dat hij in de afdeling Harderwijk van de Oeconomische Tak \u2013 een netwerk van vaderlandse genootschappen, die het economische welzijn van Nederland wilden bevorderen \u2013 een actieve rol speelde. Ook in zijn pleidooi voor volksgezondheid is Van Geuns een van de vele Nederlanders uit de 18de en eerste helft 19de eeuw bij wie vooruitstrevendheid en praktische vroomheid elkaar hebben gestimuleerd.", "P\u00e9 Hawinkels": "Op de Sint-Petrusschool in het Zuid-Limburgse Hoensbroek, die P\u00e9 Hawinkels tussen 1948 en 1954 bezocht, viel hij op \u201cvanwege zijn afzijdige, observerende aard, zijn fr\u00eale gestalte en zijn buitengewone gaven\u201d, aldus zijn broer Koos. Die buitengewone gaven kenmerkten hem al vroeg, zo hield hij op de lagere school veel tijd over en illustreerde daarom zijn proefwerken. In 1954 ging P\u00e9 naar het gymnasium van het Sint-Bernardinuscollege in Heerlen. Hij hoefde geen voorbereidend jaar te doen, waardoor hij een van de\n\n\n\njongste leerlingen was; snel werd hij ook de eerste van de klas. Jaarlijks kreeg hij de prijs voor de beste leerling: een woordenboek moderne vreemde talen. Na zes gymnasiumjaren had hij ze allemaal: F-N, N-F, EN, N-E, D-N, N-D, en een carri\u00e8re als vertaler leek wel voorbestemd. Maar vooralsnog wilde P\u00e9 liever striptekenaar worden.Voor de schoolkrant Binden & Bouwen , waarvan hij redactielid was, verzorgde hij dan ook het omslag. Samen met mederedacteur Manuel Kneepkens wilde hij van de schoolkrant \u201ciets groots en meeslepends maken als De Gemeenschap \u201d. De stukken over jazzmuziek die P\u00e9 in het blad schreef, waren in ieder geval nieuw en opvallend. Omdat het vertalen van de klassieken hem goed afging, lag het voor de hand dat hij in 1960 naar Nijmegen ging om klassieke talen te studeren. Maar al na een jaar, eind 1961, stapte hij over naar Nederlandse taal- en letterkunde want hij vond \u201cklassieke talen wat hun literatuur betreft dood\u201d. Vanaf 25 februari 1961 schreef hij voor het Nijmeegs Universiteits Blad (NUB) en in het najaar van 1963 werd hij de redactiesecretaris van dit, naar zijn bedoeling, \u201cbeste universiteitsblad van Nederland\u201d. Zijn energie was gigantisch, zo had hij in 1966 al 334 stukken geschreven. Dat waren veelal \u2018ulcusjes\u2019 \u2013 stekelige cursiefjes, waarin hij reageerde op de actualiteit: het koningshuis, de politiek, de universiteit en het studentenleven. Naast deze \u2018ulcusjes\u2019 publiceerde hij ook gedichten in het NUB , waarvan \u2018hi-ro-shi-ma\u2019 uit 1961 wel het bekendste en meest controversi\u00eble was. Hawinkels was in Nijmegen een geziene \ufb01guur, vanwege zijn grote auto\u2019s, zijn aanwezigheid in het (georganiseerde) studentenleven en later in de artiestencaf\u00e9s, zijn experimenteren met drugs, zijn grote reizen en misschien vooral door zijn verslaving aan een onophoudelijke stroom vrouwen in zijn leven. Dat hij tijd vond voor al zijn schrijfwerk is wonderbaarlijk. Zijn broer Koos schreef na P\u00e9\u2019s dood dat hij hem regelmatig aantrof met pleisters om al zijn vingers vanwege het eindeloze typen. Na zijn kandidaatsexamen in 1963 ging het minder hard met de studie. P\u00e9 had geld nodig om in zijn bijzondere en grote auto\u2019s te blijven rijden en besloot publicist/vertaler te worden. Toch was dat niet de enige reden waarom hij zijn studie langzaam maar zeker be\u00ebindigde. Hij was zeer onder de indruk van de dood van zijn begeleider prof. Asselbergs. Bij hem had hij in 1965 zijn scriptie over de Victor Slingeland-symfonie van Simon Vestdijk geschreven en zou hij in 1968 zijn doctoraalscriptie over Vestdijk schrijven. Hawinkels had nog de mogelijkheid met Vestdijk zelf over de symfonische\n\n\n\nstructuur in de romancyclus te corresponderen, waarop Vestdijk hem terugschreef \u201cdat de muzikale structuur van de trilogie maar een \u2018spelletje\u2019 was, hem halverwege ingevallen.\u201d Hawinkels bleef echter vasthoudend in de Vorm een symfonische structuur te kunnen zien en kwam na zijn onderzoek tot een \u201cglobale gelijkenis met een standaardsymfonie\u201d in vier delen. Vestdijk was voor Hawinkels \u2018een van de groten uit de wereldliteratuur\u2019. In het NUB van 13 maart 1964 schreef hij: \u201cVestdijk is, naast anderen, die ik niet zal noemen, een van de schrijvers die ik het meest bewonder, en tot de allergrootste mensen reken, die ooit op de aardkorst hebben rondgekuierd.\u201d Overigens was ook Vestdijk een bewonderaar van Hawinkels, en dan vooral van zijn Nietzsche-vertalingen. Na het, geleidelijk aan dan toch, be\u00ebindigen van zijn studie kreeg Hawinkels meer tijd voor zijn literaire werk. Inmiddels was hij ook buiten Nijmegen bekend geworden, zo was hij in 1969 \u2018binnengehaald\u2019 in de redactie van het literaire maandblad Raam waarin hij gedichten schreef. Zijn eerste bundels po\u00ebzie verschenen: Bosch & Bruegel in 1968 en Het uiterlijk van de Rolling Stones in 1969. Kenmerkend was zijn overdadig vaak barokke taalgebruik en de opvallende beeldspraak. \n\n\n\nDe bundel Autobiogra\ufb01sche \ufb02itsen en fratsen over zijn Limburgse jeugd verscheen in 1969. Het was een bundel jeugdverhalen met veel humor en \u2018zinnen als syntactische golven\u2019 zoals hij ze zelf noemde. Dat hij zich zijn voorliefde voor ingewikkelde constructies realiseerde, bleek uit kleine terzijdes voor de lezer bij een eens uitzonderlijk korte zin: \u201cKorte zin, goeie zin, zuinige zin, keurige zin, zin voor lezers, zinvolle zin, zin voor Klaasje, sta ons bij.\u201d En dat laatste deed hij vaker, de lezer aanspreken: \u201cWeet u het soms w\u00e9l dan? Schrijf dan zelf wat, als u het beter weet.\u201d Zijn broer Koos probeerde iets van P\u00e9\u2019s schrijven te verklaren. \u201cVan de Flitsen en fratsen kan men niet zeggen dat ze \u2018waar\u2019 zijn, het fabuleren zit bij ons in de familie. [\u2026] Ons is de formulering zeker zoveel waard als de inhoud van het verhaal, laat staan het waarheidsgehalte.\u201d Verhalen schreef Hawinkels voorts voor De Revisor en het NUB . Zijn laatste verhaal \u2018Credite experto\u2019 verscheen kort voor zijn dood in De Revisor . Daarnaast schreef hij songteksten voor de popgroepen Vitesse en Herman Brood & his Wild Romance, onder meer Champagne (& Wine) voor de beroemde plaat \u2018Shpritsz\u2019 die in 1977 verscheen en Hit , One , Crocodile en One More Dose . Al vanaf 1964 was hij jazzcriticus voor De Nieuwe Linie , en schreef lange beschouwingen over Miles Davis, John Coltrane en Han Bennink. Na 1970 werd zijn creatieve werk minder; zelf noemde hij zich vanaf ongeveer 1971 \u2018beroepsvertaler\u2019. Tussen 1974 en 1976 vertaalde hij in opdracht van Het Publiekstheater Griekse tragedies; voor de Haagse Comedie en voor het Zuidelijke Toneel Globe moderne Engelse stukken. Maar het liefst vertaalde hij Shakespeare: Measure for Measure (Leer om leer), Julius Caesar en As you like it (Naar \u2019t U lijkt). Zo\u2019n klassieker kostte hem een maand. Meer commercieel interessante stukken vertaalde hij in zo\u2019n drie tot vier dagen. Hij vertaalde precies, maar \u201cmet een zo bijzondere kennis van het Nederlands, dat er een glashelder taalbeeld ontstond.\u201d Tussendoor deed hij nog \u201cmalle sexboeken of uitgaven vol diepe onzin over creatieve massage en sensitiviteit.\u201d Rond 1968 leerde monnik Pius Drijvers P\u00e9 Hawinkels kennen en stelde hem voor samen het bijbelhoek Prediker te vertalen. De verdeling was als volgt: Drijvers vertaalde letterlijk, woord voor woord, uit het Hebreeuws, waarna P\u00e9 de \u2018omtaling\u2019 deed. Vervolgens werkten ze samen aan het boek Job . Dit bleek zo\u2019n groot succes, niet in het minst door de bijzondere samenwerking van de twee zo verschillende mannen, dat plannen werden opgevat om vijfhonderd bijbelperikopen (bijbelfragmenten) uit het Oude en Nieuwe Testament te vertalen. P\u00e9 werkte eraan in 1973/1974 en bij zijn dood in 1977 was ongeveer de helft gereed. Af was het dus niet, want in de zomer van 1974 werd P\u00e9 opgehouden door de vertaling van Der Zauberberg . Al enige tijd werkte Hawinkels voor de Arbeiderspers; hij vertaalde E.T.A. Hoffmann, Theodor Fontane en vier boeken van Nietzsche. De Arbeiderspers wilde zich ook wagen aan Thomas Mann en gaf eerst opdracht voor de vertaling van diens verhaal Tristan. Daarna volgde Der Zauberberg , binnen een jaar had Hawinkels de vertaling gereed. Hij zei zelf dat hij koos voor \u201cde grootst mogelijke vrijheid binnen de kleinst mogelijke afstand tot de oorspronkelijke tekst.\u201d Er volgde heel wat discussie over De toverberg . Eigenlijk vond men de vertaling \u2018te mooi\u2019, \u2018te soepel\u2019, waardoor hij de Nijhoff-prijs voor vertalingen misliep. Later gingen stemmen op om hem postuum de prijs te geven. Al snel waren immers zesduizend exemplaren van De toverberg verkocht en in 1979 werd een herdruk voorbereid. En nog altijd heeft De Arbeiderspers de Hawinkels-vertaling van Der Zauberberg in haar fonds en schrijft op het achterplat: \u201cIn 1975 bracht De Arbeiderspers voor Nederland de inmiddels berucht en beroemd geworden vertaling van deze Duitse gigant door de legendarische P\u00e9 Hawinkels.\u201d Het debat tussen voor- en tegenstanders van de vertaling werd voornamelijk in De Revisor gevoerd, en ging dan over Hawinkels\u2019 vertaalvrijheden. Hijzelf: \u201cZo zou de tovenaar [Thomas Mann] geschreven hebben als hij in het Nederlands geschreven had.\u201d Op 16 augustus 1977 stierf P\u00e9 Hawinkels aan een hartstilstand \u2013 acht dagen later werd hij achter zijn bureau in de Mr. Frankenstraat 82 te Nijmegen gevonden. Hij was wel eens vaker een aantal dagen weg, en overigens lieten zijn huisgenoten hem altijd met rust om te kunnen werken\u2026", "Oscar Leeuw": "Al aan het begin van zijn carri\u00e8re als architect kon het tijdschrift De Bouwwereld in 1903 over de Nijmegenaar Oscar Leeuw opmerken dat er bijna geen straat in de stad was of er stonden \u2018winkelhuizen\u2019 van zijn hand. Zijn connecties met kapitaalkrachtige opdrachtgevers, middenstanders, industri\u00eblen en bankiers, alsmede zijn voorliefde voor een rijke, decoratieve stijl werkten zo bevruchtend op elkaar in dat Oscar Leeuw zonder twijfel de succesvolste Nijmeegse architect van zijn tijd genoemd mag worden. Hoewel hij de eerste bouwmeester in zijn familie was, kan deze een kunstzinnige inslag beslist niet ontzegd worden. Immers, Oscars vader Henri Leeuw sr. (Arcen 28 maart 1819 \u2013 13 oktober 1909 Nijmegen) was beeldhouwer, Oscars oudere broer Henri Leeuw jr. (Roermond 7 oktober 1861 \u2013 12 juni 1918 Amsterdam) beeldhouwer en kunstschilder, en in de familie van grootmoederszijde zijn al sinds de 17de eeuw leden met een min of meer kunstzinnig beroep als dat van schrijnwerker of schilder aanwijsbaar. Oscar volgde zijn oudere broer in 1891 in diens voetsporen, toen hij na een opleiding aan de Roermondse Tekenschool een betrekking aanvaardde als tekenleraar aan de Nijmeegse Gemeentelijke HBS. Doch anders dan bij Henri was het leraarsvak bij Oscar slechts een werkzaamheid van voorbijgaande aard. Hij had in 1885 aan het bureau van stadsarchitect J.J. Weve de eerste stappen gezet op het pad van de architectuur, een vakgebied dat vanaf 1897 een steeds belangrijkere rol ging spelen. Daarop wees al het door Henri jr. en Oscar samen uitgegeven plaatwerk Album van Winkelpuien (Nijmegen-Arnhem 1896), waarin bouwkundige ontwerpen in verschillende stijlen werden gepresenteerd, van neorenaissance tot Jugendstil. In 1900 gaf Oscar Leeuw zijn betrekking aan de HBS en de Burger Avondschool op om zich geheel aan de architectuur te kunnen wijden. Kennelijk ging het hem in \ufb01nancieel opzicht voor de wind, want al in 1904 kon hij voor zijn aanstaande huwelijk een nieuw, modern huis aan de Graafseweg 60 in Nijmegen bouwen, waarin behalve vader, broer en zus tevens het architectenbureau ondergebracht werd. De hechte band tussen de familieleden kwam ieders artistieke ontplooiing ten goede. In nauwe samenwerking kwamen in deze eerste periode meteen al enkele grote projecten tot stand die gezien hun stijl, de Nederlandse vorm van de Jugendstil of Art Nouveau, bij uitstek de inbreng vanuit verschillende disciplines vereisen. Het zijn voornamelijk luxe villa\u2019s, caf\u00e9restaurants en winkelpanden waarbij de architectuur door Oscar, de veelal rijke decoratie door Henri jr. en het beeldhouwwerk soms door Henri sr. verzorgd werd. In dit kader kunnen slechts enkele hoogtepunten in Nijmegen en omgeving genoemd worden: het Melkhuis op de hoek St. Jorisstraat/Kelfkensbos (1899, in de Tweede Wereldoorlog verwoest), de villa Dennenheuvel aan de Rijksstraatweg 46 in Ubbergen (1899/1900), het jachtslot \u2018De Mookerheide\u2019 te Mook (1902-1905) en de voormalige Garage Moll aan de Van Welderenstraat 100 (1909). V\u00f3\u00f3r de dood van Henri Leeuw sr. in 1909 was reeds een einde gekomen aan de regelmatige samenkomsten van kunstenaars en intellectuelen, die als vormend milieu van zoveel betekenis voor de artistieke\n\n\n\nontwikkeling van de beide broers zijn geweest. Schilders en tekenaars als Paul Rink, Henry Luyten, Th\u00e9ophile de Bock, Arthur Bri\u00ebt, Maurits van der Valk en George Breitner kwamen er over de vloer. Als architecten worden genoemd J. Limburg en J.A. van Straaten. Uit de literaire wereld waren dr. J. Prinsen en de directeur van de Gemeentelijke HBS in Nijmegen, M.A.P.C. Poelhekke, er te gast, terwijl de Nijmeegse componist van kerkmuziek (en vishandelaar) Willem Heydt er eveneens vaak verkeerde. Van deze inspirerende bronnen uit de tijd van hun jeugd meer en meer afstand nemend, intensiveerden de beide zonen \u2013 nu zonder hun vader \u2013 in hechte eendracht hun artistieke samenwerking. Hoewel Henri vijf jaar ouder was dan zijn broer, is het toch Oscar die bij deze activiteiten het voortouw lijkt te nemen. Hij maakt de indruk de meer naar buiten gerichte organisator te zijn die de contacten met de meestal welgestelde opdrachtgevers aanknoopte en onderhield. Het vrije kunstenaarschap beperkte zich, na een aanvankelijke poging (tentoonstelling Amsterdam 1895), bij hem later nog slechts tot het tekenen van reisimpressies op zijn vele tochten door Midden- en Zuid-Europa. Oscar was een man van de wereld, liberaal en, hoewel officieel rooms-katholiek, niet actief gelovig. Hij heeft ondanks zijn grote succes dan ook nooit \u00e9\u00e9n kerk gebouwd. Henri daarentegen leert men kennen als de echte, in verhouding tot zijn broer sociaal gezien wat minder goed uit de verf komende kunstenaar, die naast zijn ornamentale werk in dienst van de architectuur altijd ook vrij werk als schilderijen, plastiek en gra\ufb01ek is blijven maken. Behalve uiterst vaardig in de meest uiteenlopende technieken van de kunst, was hij bovendien een \u2018encyclopedistische kenner der kunstgeschiedenis\u2019, wat hem uiteraard zeer van pas kwam bij de ontwikkeling van de sierende elementen voor het bouwkundig werk van Oscar. Dit komt vooral tot uiting in Oscars scheppingen die na 1909 ontstonden en waarin de architect zich een waar eclecticus toonde. Met de bouw van villa Salatiga aan de Sterreschansweg 77 deden in toenemende mate historiserende details hun intrede. Dit evenwel zonder dat het aspect van vernieuwing geheel en al verdween. De synagoge aan de Gerard Noodtstraat (1912) is vooral van dat laatste een voorbeeld. Hoewel het indrukwekkende interieur met zijn galerijen en geschilderde muurdecoratie nu verdwenen is, krijgt men door de ornamentiek aan de voorgevel nog een indruk van het zoeken naar nieuwe siervormen, die niet gebaseerd zijn op\n\n\n\nhistorische voorbeelden noch op de inmiddels tot het verleden behorende Jugendstil. In 1914 begonnen de beide broers vervolgens aan wat hun magnum opus genoemd zou worden: het Nijmeegs Concertgebouw \u2018De Vereeniging\u2019, dat ondanks de rijkdom aan sierende details en vernuftige constructies in de verbazend korte tijd van tien maanden tot stand kwam. Het werd bovendien een schot in de roos wat de akoestiek betreft. De stijl van het gebouw is geheel ge\u00ebnt op zijn representatieve functie: behalve een duidelijke invloed vanuit de klassieke bouwkunst is er een naar hartelust vari\u00ebrende, combinerende en experimenterende vernieuwingsdrang op het vlak van de sierkunst bespeurbaar. De decoratie van de Kleine Zaal, waarvan de wanden met een aaneengesloten cyclus van allegorie\u00ebn op de muziek beschilderd waren, was Henri\u2019s laatste grote werk. Hij stierf, zevenenvijftig jaar oud en ongehuwd, op 12 juni 1918 in Amsterdam. De dood van zijn broer betekende voor Oscar niet dat hij de ingeslagen weg van onverstoorbare artistieke ontwikkeling verliet. Het blijkt dat de inventieve invallen, het hernemen van historische motieven en het combineren daarvan met wat destijds als modern gold, gewoon doorgingen. Zo zijn aan het gebouw van de voormalige Nijmeegsche Bankvereeniging Van Engelenburg \n\n\n\nen Schippers aan de Hertogstraat 70 uit 19201921 expressionistische tendenzen zichtbaar, evenals aan het originele Museum Kam (1920-1921), waar ze een synthese vormen met historiserende (Romeinse) architectuurconcepties en stijlelementen. In de grootscheepse nieuwbouw van het warenhuis van Vroom en Dreesmann aan de Grote Markt, dat in de jaren 1924 en later ontstond en in de Tweede Wereldoorlog verwoest werd, schakelde hij voor de decoratie wederom een beeldend kunstenaar in met wie hij in eerdere instantie al had samengewerkt, Huib Luns, die ook later nog voor decoratieve opdrachten ingezet zou worden. De contacten met de grote warenhuisketen bleken voor de toekomst vruchtbaar. Oscar werd tot vaste huisarchitect van de onderneming en kreeg opdrachten tot het ontwerpen van winkelpanden in alle grotere steden van Zuidoost-Nederland. In Tilburg verbouwde Oscar Leeuw het bekende paleis van koning Willem II tot raadhuis. De vele villa\u2019s en herenhuizen van zijn hand, vooral in Nijmegen en directe omgeving, zijn te talrijk om genoemd te worden. Ze vallen echter direct in het straatbeeld op door hun typische Leeuw-ornamentiek en rijke architectonische opzet met een sterk effectgerichte afwisseling van rechte en gebogen, open en gesloten onderdelen als koepels, torens, paviljoens, erkers en veranda\u2019s. Op de verschillende fabrieksgebouwen, die hij onder andere in Oss ontwierp, kan in dit kader niet worden ingegaan. Inmiddels \u2013 men schrijft 1925 \u2013 kon Oscar het zich permitteren om zijn eerste eigen, inmiddels gedateerde woning aan de Graafseweg te verlaten voor een vrijstaande villa op stand. Aan de Sophiaweg 73 bouwde hij voor zijn vrouw, zijn ongehuwde zuster en hemzelf een woonhuis in een voor hem totaal nieuwe stijl. De moderne \u2018Osans-Hoeve\u2019 kan in vergelijking tot het werk van de eerste twee decennia zonder meer sober genoemd worden. Zuiver architectonische middelen bepalen het karakter van de villa: wijd overstekende kappen, vlakke, onversierde muren en ruime, open veranda\u2019s. Oscar Leeuws stijl wordt echter minder persoonlijk en dus minder herkenbaar, waardoor het moeilijk wordt zijn verdere werk te volgen. In ieder geval kwamen in deze tijd nog verscheidene villa\u2019s op de Kwakkenberg en het inmiddels afgebroken bejaardenhuis \u2018Sint Anna\u2019 aan de Groesbeekseweg tot stand. Evenals de vader viel ook de zoon nog op latere leeftijd een koninklijk eerbewijs ten deel. Voor zijn verdiensten als lid van de Rijkscommissie voor Monumentenzorg, waarvan hij sedert 1919 deel uitgemaakt had, werd hij op 25 augustus 1933 tot Officier in de Orde van Oranje-Nassau benoemd. Vanaf haar oprichting in 1920 tot 1937, toen hij voor de eer bedankte, heeft Leeuw deel uitgemaakt van de Geldersche Schoonheidscommissie. Ook was hij in \u2019s-Hertogenbosch lid van de plaatselijke schoonheidscommissie. Oscar Leeuw heeft zijn eigen dood niet meer op Osans-Hoeve mogen afwachten. De villa werd in de Tweede Wereldoorlog door de bezetter in beslag genomen, waarna Oscar met zijn zus onderdak vond aan de Surinameweg 2. Hier kwam hij na een uitermate arbeidzaam en vruchtbaar leven op 16 februari 1944, zevenenzeventig jaar oud, te overlijden. Zijn lichaam werd te ruste gelegd op de R.K. Begraafplaats aan de Daalseweg, waar zijn graf nog steeds te zien is.", "Arnie Treffers": "Long Tall Ernie & The Shakers zag ik voor het eerst in het befaamde VPRO-programma Het gat van Nederland . Ik woonde in Nijmegen. De band kwam uit Arnhem. In de reportage reden de musici in een kolossale limousine door het Armhemse Spijkerkwartier en vernielden en passant het interieur van een caf\u00e9taria. Dat deden ze vol overgave. Ik wist: dit is Arnhem. Als Nijmegenaar beschouwde je de hoofdstad van Gelderland als een bijzonder onguur oord waar vooral veel vechtpartijen plaatsvonden. Long Tall Ernie & The Shakers pasten naadloos in dit beeld. De groep ontstond in 1972. Aanvankelijk was het een spelletje. De groep heette eigenlijk Moan , maar het leek de bandleden een goed idee in vetkuivenstijl oude en ook zelf geschreven rock-\u2019n-rollnummers te spelen. Deze act bleek een schot in de roos. De jaren \u201960 waren voorbij en de tot de verbeelding sprekende muziek die bij die tijd hoorde, was ineens ouderwets. De \u2018glitterrock\u2019 kwam in opmars. Ook klonk er hier en daar al tamelijk monotone dansmuziek. En toen was er plotseling die potente rock-\u2019n-rollband uit Arnhem met Arnie Treffers als Long Tall Ernie in het middelpunt en op gitaar Hank The Knife (Henk Bruysten), die niet veel later zelf een succesvolle band zou oprichten. Met Kiss Me Baby en Big Fat Mama bestormden de Arnhemmers de hitparade. Dicsjockeys werden gemolesteerd en kleedkamers werden volstrekt uitgewoond achtergelaten. Dat was de act . Het reportoire was niet bijster origineel, maar wel ijzersterk. Het lukte Arnie Treffers niet zijn collega\u2019s lang aan zich te binden, want de groep kende veel personeelswisselingen, te veel om uiteindelijk karakteristiek te worden, hoewel sommige nummers redelijke successen werden. Ik noem Operator, operator en Ballerina . En uiteraard niet te vergeten de grootste hit van de band, Do you remember . Dat was in 1977. Dit nummer was een compilatie van bekende jaren vijftig-nummers, als Bird Dog , Runaway en Lucille . Arnie Treffers imiteerde de oorspronkelijke vertolkers van deze songs voortreffelijk. Het grote succes bracht producer en ex-Golden Earring-drummer Jaap Eggermont op een idee dat hem miljonair zou maken, namelijk de Stars on 45 -projecten, compilaties van hits uit een bepaalde periode of van succesvolle bands. Arnie Treffers deed hier ook aan mee, want \u2013 nogmaals \u2013 hij kon uitstekend imiteren en was een goede zanger met een krachtige en buigzame stem. Het was dezelfde Jaap Eggermont die verantwoordelijk was voor de laatste Long Tall Ernie & The Shakers-elpee, Meet the Monsters , een zogenaamde \u2018conceptelpee\u2019, waarop alle songs zijn gewijd aan het thema \u2018beroemde griezelcreaties van het witte doek\u2019, onder wie Quasimodo en Frankenstein. De fantastische \ufb01lm was een hobby van Treffers. Die elpee was echter een misverstand. Groot waren de pretenties en goede wil, maar het resultaat een wanproduct, tekenend voor het einde van van de band en met name voor Treffers als creatief musicus. Het leek wel alsof hij moe was. Het was ook tekenend voor bands in Arnhem: ze hielden het nooit lang vol, ze gingen ten onder aan zichzelf of aan het onvermogen de eigen beperkingen in te zien. Misschien was het met Arnie Treffers & The Shakers al met Do you remember voorbij. Het klonk goed, maar daarmee was eigenlijk alles gezegd. Er zat geen ziel meer in. Er was geen fun meer. Alleen het succes was belangrijk en dat onder het motto \u2018Beter goed gejat dan slecht geschreven\u2019. De eerste jaren waren goed: de energieke optredens, de elpees Put on your rockin\u2019shoes en It\u2019s a monster , het vanzelfsprekende begin van een legende. Ik hield mijn hart vast toen ik in die periode hoorde dat\n\n\n\n\n\nTreffers per se een solo-elpee wilde maken. Die kwam er ook, heel trefzeker Arnie getiteld, niet echt slecht, maar waarom moest het allemaal meer zijn dan just rock & roll ? Ik woonde in de late jaren \u201970 naast Henk Bruysten die aan zijn Hank the Knife-periode een huis en een opnamestudio had overgehouden. Over zijn rol in Long Tall Ernie & The Shakers deed hij altijd wat relativerend en met Arnie Treffers wilde hij alleen maar zakelijk iets te maken hebben. Er was een wat onduidelijke rivaliteit. In zijn studio gaf hij nieuw talent een kans. Arnie Treffers was er ook vaak te vinden, eveneens op zoek naar nieuw talent. Dat nieuwe talent stak echter niet de kop op. Henk Bruysten werd striptekenaar en Arnie Treffers vertrok naar Denemarken waar hij als componist, tekstschrijver en producer actief bleef. Naast deze werkzaamheden opende hij met zijn vrouw Solveig een indonesisch restaurant in Aalborg. Een oude bioscoop verbouwden zij samen tot een fraai restaurant. Van het muzikale werk was in Nederland weinig te merken. Met gelegenheidformaties die hij niet meer The Shakers noemde maar Friends , wilde hij nog wel eens optreden op Goud van Oud-manifestaties en in 1988 in het Arnhemse Luxor, maar zoals hij zelf al zei: \u201cJe moet geen wonderen van ons verwachten.\u201d Die wonderen deden zich dan ook niet voor. Op 25 augustus 1995 stierf Arnie Treffers. Een jaar daarvoor was bij hem longkanker geconstateerd. Hij is 48 jaar oud geworden. Hij stierf niet in Arnhem, ook niet in Denemarken, maar in het Groningse Westeremden, ergens tussen de stad waar zijn roots lagen en waar hij uiteindelijk toch een legende werd, en het land dat zijn nieuwe bestemming werd, maar waar hij ook niet het succes vond waar hij lang, lang geleden op had gehoopt. Maar misschien zou dat wel nooit meer zijn gelukt. Die tragiek was er, denk ik, al lang.", "David Gosker": "Op 3 juni 1918 vestigde David Gosker zich met zijn gezin vanuit Dordrecht in Apeldoorn en begon daar een fruitwinkel aan de Hoofdstraat. Enkele jaren daarna deed hij zijn intrede in de plaatselijke politiek. Als lijsttrekker van de Anti-Revolutionaire Partij werd Gosker bij de gemeenteraadsverkiezing van 21 mei 1923 in de gemeenteraad gekozen. De raad had na de uitbreiding van 25 naar 29 zetels en door het verlies van de socialisten weer een rechtse meerderheid gekregen. Op 4 september vond de installatie van de nieuwe raad plaats en werd Gosker met 15 van de 29 stemmen tot wethouder gekozen. In de vergadering van Burgemeester en Wethouders op 6 september 1923 werden de wethoudersportefeuilles verdeeld en kreeg Gosker de portefeuille van sociale zaken toebedeeld, inclusief keuringsdienst en armwezen. Vrijwel onmiddellijk na zijn benoeming tot wethouder besloot Gosker de rijksaanpak van het werkloosheidsprobleem over te nemen. Hij volgde daarmee de lijn van zijn partijgenoot Colijn die minister van \ufb01nanci\u00ebn was. Hiermee week Gosker af van de lijn die zijn SDAP-voorganger K. van Trigt volgde en die \u2013 zoals hij dat zelf stelde \u2013 dankzij een anti-linkse actie niet als wethouder herkozen was. Gosker deed dat, omdat tijdens het bewind van zijn voorganger de gemeentelijke kosten voor de werkloosheidsbestrijding zeer sterk waren toegenomen: van bijna 78.000 gulden in 1919 tot ruim 600.000 gulden in 1923. Gosker was van mening dat men bij armoede als gevolg van werkloosheid in eerste instantie voor zichzelf moest zorgen. Men diende zich via de vakorganisatie te verzekeren tegen werkloosheid of men moest de hulp van familie en vrienden inroepen. Als dat geen resultaat had, kon men alsnog een beroep doen op de diaconie of het armbestuur van de kerk waarbij men was aangesloten. Pas als die niet konden of wilden helpen \u2013 of wanneer men niet bij een kerkgenootschap was aangesloten \u2013 kon men zich wenden tot de gemeente en met name tot het gemeentelijk armbestuur. Materi\u00eble hulp was naar Goskers mening een gunst, een vorm van goedheid van het collectief waar men bij hoorde. Het was geen recht. Tegenover deze gunst, zo stelde Gosker enkele jaren later, hoorde een contraprestatie te staan. De werkverschaf\ufb01ng was zo\u2019n vorm van contraprestatie. Via de gemeentelijke arbeidsbeurs werd de werkloze arbeider tewerkgesteld bij de werkverschaf\ufb01ng. Daarnaast kon men de werkbereidheid van de werkloze testen, hem werken van blijvend nut laten verrichten en kon er op de gemeentelijke uitkeringen bespaard worden. Omdat de kosten van de werkloosheidsbestrijding inclusief die van de werkverschaffing sterk waren toegenomen, ging Gosker over tot kostenbesparende maatregelen. Door de toelatingseisen tot de werkverschaffing te verscherpen, de periode dat men in de werkverschaf\ufb01ng kon zijn te verkorten, de lonen te verlagen en te besluiten om de werkverschaf\ufb01ng op termijn af te schaffen, drong Gosker de kosten van de werkloosheidsbestrijding behoorlijk terug. De werkloze werd zodoende wel weer een \u2018armlastige\u2019. Reeds in 1924 zag Gosker zich gedwongen, mede als gevolg van de vele protesten en demonstraties, vrijwel alle maatregelen terug te draaien. Burgerlijk armbestuur en kerkelijke armenzorg konden het niet aan. De werkverschaffing \u2018oude stijl\u2019 werd zelfs in beperkte mate weer ingevoerd met projecten als de ontginning van het natuurgebied de Loenermark, wegenaanleg en werklozenuitleen aan derden. Eind 1924 daalde het aantal werklozen vooral als gevolg van een sociaal-economische opbloei. Vanaf einde 1929 echter steeg het werkloosheidspercentage weer sterk: van 3,8% in 1929 tot 11% in 1937. Gosker nam als gevolg van die sterk toegenomen werkloosheid werkstimulerende maatregelen, zoals de aanleg van de grote vijver in park Berg en Bos, het vervangen van oude rioleringen, de overkluizing van de Grift en de crisissteun aan de landbouw. Dankzij een aantal overheidsmaatregelen werd Apeldoorn in 1935 een armlastige gemeente waardoor de gemeente alle financi\u00eble \n\n\n\nreserves moest aanspreken en de voorwaarden voor geldelijke steun aan werklozen aangescherpt werden. In navolging van enkele grote steden pakte Apeldoorn de werkloosheid onder jongeren progressief aan middels een programma dat uit cursussen en jeugdopbouwprojecten bestond tot \u2018educatieve heffing\u2019 van werkloze jongeren. In 1937 stelde Apeldoorn de commissie Crisissteun Middenstand in. Dit betekende dat de gemeente krediet verleende aan als goed bekend staande middenstanders. Het aantal winkels nam daardoor weliswaar toe, maar bleef overigens achter bij dat van Deventer en Zutphen. In de laatste jaren tot het begin van de Tweede Wereldoorlog veranderde het Apeldoornse sociaal-politieke beleid onder leiding van David Gosker nagenoeg niet. Na de Duitse inval in mei 1940 mocht de gemeenteraad blijven functioneren. Op 1 september 1941 werd deze door de bezetter opgeheven. In feite was de raad sedert het begin van de oorlog louter democratische schijn: de bezetter legde het gemeentebestuur gewoon zijn wil op. Burgemeester Quarles van Ufford was al in de eerste maand van de bezetting afgezet. Gosker stond als loco-burgemeester voor een moeilijke taak, te meer omdat hij ook in zijn directe bestuurlijke omgeving te maken kreeg met duidelijke vormen van collaboratie. Toen de wethouders in toenemende mate \u2013 zoals Gosker dat zelf uitdrukte \u2013 gedeclassi\ufb01ceerd werden tot \u201cuitvoeringsambtenaren van de Duitse bezetter volgens het F\u00fchrerprincipe\u201d, nam hij ontslag en vanaf juli 1941 leefde hij een \u2018teruggetrokken\u2019 leven. In werkelijkheid was hij echter zeer actief in het plaatselijk verzet. Hij had veelvuldig contact met vrijwel iedere leider van de verschillende verzetsgroepen in Apeldoorn. Verder was hij rechtstreeks betrokken bij de lokale Orde Dienst en bij de Landelijke Organisatie voor hulp aan onderduikers. In verzetskringen was hij om zijn onwrikbare vastheid van geest vooral bekend als de vraagbaak voor velen die aan het verzet deelnamen en werd hij \u2013 later \u2013 als d\u00e9 personificatie van het principi\u00eble verzet tegen de Duitse bezetter gezien. In januari 1945 vaardigde de chef van de Duitse Sicherheitsdienst K.G.E. Sch\u00f6ngart het bevel uit om ingeval van \u201cAlarmstufe drohenden Ortskampfes\u201d, alle gevangen genomen verzetslieden die als Todeskandidaten beschouwd werden, te executeren. In de vroege ochtend van Paaszondag 1 april 1945 werden David Gosker, zijn zus Rie en zijn zoon Johannis door de Duitsers gearresteerd. Tezamen met veertien andere verzetslieden uit Apeldoorn werden hij en zijn zoon Johannis standrechtelijk en in het geheim, zonder arts en zonder bevelvoerend Duits of\ufb01cier, in het Kruisjesdal \n\n\n\nte Hoog-Soeren op 12 april 1945 ge\u00ebxecuteerd. Eind mei werd de executieplaats bij toeval tijdens boswerkzaamheden ontdekt. Enkele dagen later werden de ge\u00ebxecuteerde verzetslieden op het kerkhof Heidehof te Ugchelen begraven. Op 7 november 1945 werd David Gosker door burgemeester Quarles van Ufford of\ufb01cieel in de gemeenteraad herdacht met de woorden: \u201cIk denk aan David Gosker die vlak voor de bevrijding van Apeldoorn vermoord werd. Hij heeft welhaast een kwart eeuw onze gemeente gediend met alle krachten en gaven waarmee hij zo rijkelijk was toegerust. Een onvermoeid werker was hij, een geharnast strijder, maar het allermeest een man die begeerde te leven uit zijn Godsgeloof en die getrouw was aan de hem heilige beginselen tot aan de dood toe. Zijn markante persoonlijkheid heeft haar stempel gedrukt op menig stuk der gemeentelijke bemoeienissen gedurende de laatste vijfentwintig jaar. Ere zij de nagedachtenis van de locoburgemeester Gosker, verzetsman zonder vrees, die zijn leven veil heeft gehad in de strijd om de bevrijding van ons vaderland\u201d.", "Jan Hendrik Ameshoff": "Van de eerste dertig jaar van het leven van Jan Hendrik Ameshoff is weinig bekend. In 1810 stond hij ingeschreven als medisch student in Amsterdam; het is niet zeker of hij die studie heeft afgemaakt. Hij is actief geweest in de Garde d\u2019Honneur, de door Napoleon opgerichte erewacht van aanzienlijke jongelieden; zijn naam kwam voor op een lijst van de Garde d\u2019Honneur uit het departement der Zuiderzee uit 1813. Hij moest zich op 3 juli 1813 marsvaardig in het leger begeven om naar Metz te gaan . In 1824 kocht hij in Apeldoorn de papierfabriek De Vlijt van Johannes Hermanus Gunning voor een bedrag van bijna 90.000 gulden. Ameshoff, volgens de akte van overdracht zonder beroep, moet hebben beschikt over een aanzienlijk vermogen. Kort na de aankoop van de fabriek en het bijbehorende landgoed liet hij daar voor zichzelf een nieuwe villa bouwen, de huidige villa Marialust. Ook werd een grote tuin aangelegd en werden vijvers gegraven die nu onderdeel uitmaken van het Wilhelminapark. De machines in de papierfabriek werden aangedreven door het water van de Grift. In 1828 had hij op de fabriek, het grootste papierbedrijf van de Veluwe, 49 personen in dienst. Ameshoff was erg nauwkeurig. Hij liet alle eigendomsbewijzen die betrekking hadden op de fabriek en de Grift overschrijven op papier met zijn watermerk. Ook liet hij de smalle stroken grond langs de Grift die zijn eigendom waren, afbakenen met palen met daarop de aanduiding \u2018JHA De Vlijt\u2019, zijn initialen en de naam van zijn bedrijf. In de papierfabriek streefde hij naar vernieuwing van het fabricageproces. Hij was een van de eersten op de Veluwe die \u2013 omstreeks 1840 \u2013 een stoommachine\n\n\n\naanschafte voor de papierfabricage en hij voerde ook andere vernieuwingen in. Helaas waren de investeringen te hoog gegrepen en moest hij zijn fabriek uiteindelijk van de hand doen. Eerst deed hij een tweetal pogingen om via een openbare verkoop zijn eigendommen te verkopen; in de aktes is een uitgebreide opsomming gegeven van de inventaris van de fabriek. De openbare verkoop lukte niet. Hij kon niet voldoende geld krijgen voor zijn bezittingen, en uiteindelijk, in 1843, verkocht hij de papierfabriek en het landgoed\n\n\n\naan de Utrechtse fabrikant Willem Hendrik de Heus, die de papierfabriek ombouwde tot koperpletterij. Nadat Ameshoff zijn fabriek had verkocht, was hij niet meer actief op het zakelijke vlak. Hij ging meer activiteiten ontplooien binnen het gemeentebestuur en op het terrein van de liefdadigheid. Al snel na zijn vestiging in Apeldoorn in 1824 werd Ameshoff in augustus 1825 benoemd in de gemeenteraad, waarvan hij tot 1851 actief deel uitmaakte. Tussen 1840 en 1851 bekleedde hij het ambt van \u20181ste en 2de assessor\u2019, een functie vergelijkbaar met de tegenwoordige wethouder. In de raadsnotulen komt de naam van Ameshoff regelmatig voor, en ook daar liet hij weer zien dat hij een punctueel persoon was. Hij lette op de details \u2013 op zijn voorstel werd in de notulen van de vergadering melding gemaakt wie er aanwezig waren \u2013 en hij zorgde er ook voor dat op een vast tijdstip in de week werd vergaderd. Ook was hij de initiator van de installatie van een archiefkast in het gemeentehuis en, omdat hij oog had voor de brandveiligheid, kocht hij voor eigen rekening een nieuwe brandspuit. Door zijn plaats in het gemeentebestuur had hij ook zitting in verschillende commissies, zoals de commissie reglement politie, de commissie voor de bouw van het nieuwe gemeentehuis en gerechtshuis, de commissie begraafplaats, de commissie reglement buurtveren en de schoolcommissie. Een andere functie die hij binnen de gemeente vervulde, was die van voorzitter van de commissie van gedenkstukken van geschiedenis of kunst, eerst als raadslid, maar na 1851 ook als burger. Tot 1843 was Ameshoff bovendien opperbrandmeester. Al met al was hij jarenlang een centrale \ufb01guur in het Apeldoornse gemeentebestuur. In het openbare leven vervulde Ameshoff ten slotte ook nog het ambt van plaatsvervangend kantonrechter. Regelmatig wordt hij zo aangeduid in aktes en openbare stukken. In het archief van het kantongerecht is zijn naam tussen 1839 en 1856 diverse malen te vinden. Vooral na de be\u00ebindiging van zijn zakelijke activiteiten had Ameshoff veel bezigheden op het terrein van de liefdadigheid. Hij was van 1825 tot 1863 betrokken bij het Fonds van Koning Lodewijk Napoleon. De oorsprong van dit Fonds lag bij de gewezen admiraal Jan Hendrik van Kinsbergen (1735-1819), de bewoner van het huis Welgelegen aan de rand van Apeldoorn. Deze had in het jachthuis van Paleis Het Loo een spinnerij ingericht om inwoners van Apeldoorn werk te verschaffen. Toen Koning Lodewijk Napoleon in 1806 het paleis wilde betrekken, moest de spinnerij daar vertrekken. De koning stelde echter geld beschikbaar voor een Fonds om een eigen werkhuis te bouwen en in stand te houden. Vanaf 1825 zat Ameshoff in het bestuur van dit Fonds, eerst als secretaris en later als secretaris-thesaurier. Het bestuur beheerde het werkhuis, waar vlas werd gesponnen. Ook kwam daar een armenschool en later werd er een aparte naai- en breischool ingericht. Verder was Ameshoff secretaris-thesaurier van het Fonds ter ondersteuning van achtergebleven schutters. Op 26 november 1873 overleed Ameshoff. In de Apeldoornsche Courant van 29 november stond dat \u201cin hoogen ouderdom is overleden de Weledel Geboren Heer Jan Hendrik Ameshoff, oud plaatsvervangend Kantonregter aldaar.\u201d In een ingezonden brief werd hij geroemd om zijn sociale bezigheden. Gesteld werd:\n\n\u201cMenige inrichting der Chr. Liefdadigheid, inzonderheid het Weeshuis, verliest in hem veel; hij was een vriend der armen en het was hem een lust wel te doen in de edelste betekenis van het woord.\u201d", "Frans Hermsen": "Frans Hermsen groeide op in Vierakker, waar hij meestal op de boerderij van zijn vader te vinden was. Hij bezocht de lagere school in Wichmond, tegenover het kasteel. Zijn huiswerk maakte hij soms onderweg, omdat thuis het boerenbedrijf voorrang had. Dat bleef zo toen hij naar Zutphen moest, waar hij in de oorlogsjaren Mulo A en B haalde. Frans voelde zich geroepen tot de ambtenarij. Op 1 mei 1944 werd hij aangesteld als volontair bij de gemeente Warnsveld, waar hij al snel tegen de bezetter aanliep. De opdracht om binnen een halve dag een naamlijst op te stellen voor de \u2018Arbeitseinsatz\u2019 in Duitsland leidde tot een effectieve verzetsdaad: hij verstopte het Warnsvelds bevolkingsregister. Zelf dook hij onder bij boeren in de omgeving. Frans bleef neergeschoten Engelse jachtvliegers helpen de IJssel te bereiken, maar dacht ook aan eigen veiligheid, toen een koene sprong op de schudtafel van een dorsmachine hem uit de handen van de SD hield. Hoewel studeren hem moeite kostte, begon hij na de oorlog aan de studie gemeentelijke bedrijfsadministratie, de opleiding die in de tweede helft van de 20ste eeuw talloze ambtenaren en bestuurders heeft gevormd. Frans Hermsen begon, gewapend met GBA 1 en 2 (gedeeltelijk) en GBF 1 en 2, onderaan op de ladder. Op 1 januari 1947, enkele jaren na zijn eerste baan in Warnsveld, werd hij adjunct-commies bij de gemeente Zoetermeer, waar hij vijf jaar later waarnemend gemeentesecretaris werd. Drie jaar later mocht hij het woord \u2018waarnemend\u2019 schrappen. Frans viel op door zijn noeste inzet, ook na werktijd. De jonge Achterhoeker viel bij gemeentearchitect Dekker zo in de smaak, dat hij hem af en toe meenam naar Hazerswoude, waar zijn dochter hem en vriend Frans moest behoeden voor klaverjassen en partijtjes darts. Haar pijlen echter raakten de jonge ambtenaar, die op 4 september 1952 in Hazerswoude zijn jawoord gaf aan Adriana Dekker. In Zoetermeer werd het fundament\n\n\n\ngelegd voor een hecht huwelijk en voor zijn bestuurlijke loopbaan. Hij werd de krachtbron van het College van B & W, en bond als \u2018geestelijk vader van het plan Groot Zoetermeer\u2019 zelfs de strijd aan met befaamde buurburgemeesters als Kolfschoten (Den Haag), Geertsema (Wassenaar) en Bogaardt (Rijswijk). De eervolle benoeming tot burgemeester van Eibergen bracht Frans Hermsen op 16 mei 1964 terug naar het Gelderse, waar hij voor het eerst in zijn carri\u00e8re ook volksvertegenwoordiger werd. Een actieve kiesgroep bezorgde de jonge burgemeester een verkiesbare plaats op de KVP-lijst voor de Statenverkiezingen 1965. Dat hij daarbij enige tegenstand ervoer, bracht\n\n\n\nhem evenmin van zijn stuk als de gewone belemmeringen op de weg van een ambitieuze, vooral zakelijke bestuurder. Samenwerking over de grenzen van de gemeente heen was zijn parool, ook wanneer daarbij tegenstellingen moesten worden overbrugd. Zijn wat afstandelijke bestuursstijl weerhield hem niet van goede contacten, binnen en buiten het gemeentehuis. De aankondiging van zijn vertrek naar Nieuwegein kwam als een verrassing. Zeven jaar was toch wel kort, klonk het in de raad van Eibergen, die niettemin op hartelijke wijze afscheid van hem nam. Frans Hermsen bleek met zijn benoeming tot burgemeester van Nieuwegein een carri\u00e8reburgemeester, in de klassieke zin van het woord: geroepen tot en voor het ambt van eerste burger, in dienstbaarheid aan alle inwoners. Hij begon zijn werkzaamheden in de nieuwe groeigemeente \u2013 de moeizame samenvoeging van Jutphaas en Vreeswijk \u2013 op 1 juli 1971. \u00c9\u00e9n dag was hij de enige bestuurder, die een dag later de nieuwe gemeenteraad mocht installeren. In betrekkelijke korte tijd groeide Frans uit tot een echte bouwburgemeester. Zijn naam reikte tot ver buiten het Utrechtse, temeer omdat alleen Zoetermeer \u2013 zijn eerste echte standplaats \u2013 in bouwactiviteiten kon wedijveren met Nieuwegein. In hoog tempo werden in de landelijke omgeving nieuwe stadswijken uit de grond gestampt, voorzieningen gerealiseerd en openbaar vervoer georganiseerd. In Nieuwegein kwam de doener Hermsen voluit aan zijn trekken. Met de erepenning van de gemeente, die hij als eerste burgermeester op bekwame wijze had gediend, vertrok Frans Hermsen \u2013 weer zeven jaar later \u2013 naar Nijmegen. De overgang naar Nijmegen verraste vooral de insiders, die op grond van politieke verschuivingen voor de stad aan de Waal een \u2018rode\u2019 burgemeester in gedachten hadden. Nijmegen moest door de langdurige kabinetsformatie erg lang wachten op de opvolger van Theo de Graaf, die al meer dan een half jaar daarvoor afscheid had genomen van de Waalstad. Het werd tegen de verwachting in toch een CDA-er: \u2018bouwburger\u2019 Frans Hermsen, die \u2013 zo bleek al kort na zijn installatie op 16 augustus 1978 \u2013 van aanpakken wist. De ruimtenood op Nijmeegs grondgebied vroeg om een rasbestuurder, die de weg naar Den Haag kende. De herbouw van de Benedenstad had de hoogste prioriteit, en zou \u2013 met de eindelijke herinrichting van de Waalkade \u2013 een van zijn grote wapenfeiten worden. Frans Hermsen had geen talenknobbel. Met kunst en vliegwerk ontving hij elk jaar tijdens de Vierdaagse de buitenlandse delegaties. Toch slaagde hij erin heel wat internationale bedrijven naar Nijmegen te halen. Bouwen bleef intussen zijn lust en zijn leven. Het overbruggen van politieke tegenstellingen ging hem minder goed af. Het tij zat ook niet mee. De verhoudingen in de raad stonden bij zijn aantreden in 1978 op scherp doordat bij de onderhandelingen voor het nieuwe college de PvdA buiten de boot was gevallen. CDA, VVD en D66 maakten de dienst uit. Dat wreekte zich in 1980 en 1981, toen de langdurige en wisselvallige besluitvorming over de bouw van een centrumparkeergarage tot afronding moest komen. Het uiteindelijke compromis \u2013 een garage op de Zeigelhof en niet onder Plein 1944 \u2013 bleek niet bestand tegen anarchistische krakers en wispelturige politici. De verantwoordelijkheid voor de hardhandige be\u00ebindiging van de krakersrellen \u2013 destijds nationaal nieuws \u2013 kwam voor rekening van de burgemeester, die daarbij vrijwel alle lasten heeft moeten dragen, ook in persoonlijke zin. Tot in Breda werd hij \u2018dood\u2019 gewenst. Toch werkte Frans Hermsen onvermoeibaar door voor de stad, die hem ondanks de tegenslagen lief was geworden. De waardering voor zijn inzet en betrokkenheid bleek bij het afscheidsfeest op 10 maart 1987 in de Vereeniging. Een koor van prominenten zong hem daarbij toe:\n\n\u201cNooit zag U zoveel toptalent verzameld voor U staan. Wij trokken ons soms aan U op, maar meer niets van U aan. Want eigenlijk bepalen wij van onze stad de kleur. Wij zijn de topattractie en U bent onze dompteur. U vindt de politieke weg vol oeverloos gepraat. U hebt dan ook geen hoge pet meer op van onze raad. Meedelen mag, g\u00e9\u00e9n tegenspraak, dat remt een snel proces. Toch leidden wij tezamen onze stad naar meer succes. Kordaatheid, trouw en zakelijkheid staan \ufb01er in Uw devies. Voor ons boekte U daden nuchter bij winst of verlies. Vaak bleef U ondoordringbaar eenzaam, hoog of in een kuil. Ik denk omdat U niet genoot van echt Nimweegs genuil. Uw ijver en Uw kundigheid op \ufb01nancieel terrein Zijn zaken waar de hele stad U dankbaar voor kan zijn. Maar niet alleen de kop bepaalt de vreugde en de smart. Wij allen tonen dankbaarheid met stem en met ons hart.\u201d\n\nHet vertrek in 1987 kwam na nogal wat geruchten niet onverwacht. Frans ontkende bij hoog en laag, dat politieke motieven \u2013 de overheersing van de PvdA, waarmee sinds de Zeigelhof een kloof was blijven bestaan \u2013 tot zijn vervroegde uittreden had geleid. Hij was toe aan rust, na 43 jaar openbaar bestuur. Zijn vele verdiensten waren al in 1985 erkend, toen hij Ridder in de Orde van de Nederlandse Leeuw werd. Ook was hij erelid van de Historische Vereniging Numaga, in de annalen waarvan de Zeigelhofaffaire af en toe aandacht krijgt. Die affaire leverde hem trouwens de (carnavals-)onderscheiding van \u2019t Grootste Swerte Schaop op. De opname in de gelijknamige Broederschap deelt\n\n\n\nhij met andere befaamde \ufb01guren die ten onrechte aan een schandpaal zijn genageld. De laatste jaren van zijn leven waren niet gemakkelijk. Een chronische ziekte sloopte hem geleidelijk, tot hij op 23 mei 2003 in de Lingehof te Bemmel overleed.", "Jhr. Gustaaf Willem Mollerus": "In 1919 wilde het Apeldoorns gemeentebestuur een laan vernoemen naar de in zijn ogen meer dan verdienstelijke kantonrechter, tevens gemeenteraadslid, jhr. mr. Gustaaf Willem Mollerus. Waar een soepel te nemen gemeenteraadsbesluit werd verwacht, stuitten B en W op fel verzet uit het socialistische kamp, zowel in als buiten de raad. In hoeverre dit terecht was en welke verklaring hiervoor was te vinden, moge blijken uit het navolgende. Jhr. Gustaaf Willem Mollerus voltooide in 1866 zijn juristenopleiding aan de universiteit van Utrecht. Hij was van 1869 tot 1872 grif\ufb01er aan het kantongerecht te Zaltbommel. Van 1872 tot 1875 was hij te Heusden en van 1875 tot 1877 te Beverwijk kantonrechter. Ten gevolge van de landelijk doorgevoerde rechterlijke reorganisatie werd hij op 5 mei 1877 kantonrechter te Apeldoorn, en hij bleef dit tot in 1907. Namens de Liberale Unie had hij van 1889 tot 1901 zitting in de Provinciale Staten van Gelderland. Zonder onderbreking \u2013 van 1879 tot 1919 \u2013 was hij voor dezelfde politieke stroming lid van de Apeldoornse gemeenteraad. De invulling die Mollerus gaf aan zijn intense belangstelling voor het bestuurlijke en openbare leven in zowel Apeldoorn als de provincie Gelderland mag indrukwekkend worden genoemd. Talrijke ontwikkelingen op dit gebied kregen zijn warme aandacht, hetgeen ertoe leidde dat zelden aan hem voorbij werd gegaan, wanneer er weer eens een vacature was voor een bestuursfunctie of wanneer er sprake was van een bestuur in oprichting. Menigmaal hanteerde hij de voorzittershamer of was hij secretaris. De hierna volgende opsomming geeft hiervan een indruk, maar is verre van volledig. Mollerus was bestuurslid en later voorzitter van het departement Apeldoorn van de Maatschappij tot Nut van \u2019t Algemeen, bestuurslid van de Algemeene Nederlandsche Pensioenvereeniging voor Werklieden, afdeling Apeldoorn, de plaatselijke Spaar- en Hulpbank, het ziekenhuis, het Plaatselijk Steuncomit\u00e9 ingevolge de Mobilisatie (1914-1918) en de Apeldoornsche Tramwegmij., bestuurslid en later voorzitter van de Vereeniging voor Algemeen Armenzorg, bestuurslid van de plaatselijke commissie voor het middelbaar onderwijs en van het Volkshuis; voorts was hij gedurende vele jaren curator van het gemeentelijk gymnasium en van het Berghorst weeshuis. Uit de opsomming blijkt zijn brede ori\u00ebntatie. Voor de meeste inwoners van Apeldoorn, maar ook van Gelderland, gold dat men hem vooral kende door zijn loopbaan in de verschillende bestuurscolleges. Daarbij bleek begin jaren \u201980 van de 19de eeuw dat hij zich tot een bekwaam debater ontwikkelde, het eerst in de gemeenteraad, wat later in de Gelderse Staten. Met kennis van zaken sprong hij uiterst vriendelijk met zijn politieke opponenten om. Zijn werkwijze was als volgt: eerst liet hij zijn tegenstander verschillende argumenten opnoemen; wanneer het zijn beurt was, vulde hij tot grote verbazing van de ander diens tegenargumenten zelfs aan om ze vervolgens \u00e9\u00e9n voor \u00e9\u00e9n weer te ontkrachten. De liberale stroming in die jaren was in Gelderland en zeker ook in Apeldoorn aanvankelijk vrij passief. Nadat de kiesrechtkwestie een steeds grotere rol in de vaderlandse politiek begon te spelen, werd betrokkenheid bij deze ontwikkelingen nadrukkelijk verlangd. Twee personen uit Apeldoorn, de HBS-leraar dr. J.M. Smit en Mollerus, werden in de strijd om uitbreiding van het kiesrecht, tot dan gekoppeld aan het betalen van een bepaalde som aan directe belastingen, vanaf 1886 elkaars verklaarde tegenstanders. De landelijke pers liet hen hun meningsverschillen in haar kolommen uitvechten. Het was in zijn functie als voorzitter van de plaatselijke schoolcommissie voor het middelbaar onderwijs dat Mollerus in 1887 de strijd aanbond met dr. Smit. Laatstgenoemde trok in den lande volle zalen in zijn propagandastrijd voor het algemeen kies- en stemrecht. Mollerus verweet hem een slecht leraar en een gevaarlijk voorbeeld voor zijn leerlingen te zijn; bovendien meende hij dat zijn aanvallen op koning Willem III en de bestaande regering getuigden van \u2018politiek agitatorschap\u2019. Verscheidene dag- en weekbladen beschuldigden Mollerus van regentesk gedrag en lokale vakbonden meenden dat hij zijn machtspositie misbruikte. Nadat Smit in januari 1888 als leraar van de Koninklijke HBS was ontslagen, keerde de rust weliswaar terug, maar had Mollerus het vooral bij de verschillende socialistische stromingen, die op dat moment nog geen politieke rol van betekenis konden spelen, voor vele jaren verbruid. Toch kende hij ook medestanders, want ook al was hij als kantonrechter soms streng in zijn strafoplegging en kreeg hij menigeen uit de talrijke volksklasse in de beklaagdenbank tegenover zich te staan, hij ontwikkelde bij het ouder worden een steeds socialer kloppend hart. Zijn antisocialistische gevoelens kwamen voort uit zijn opvatting dat het socialisme de ondergang van de samenleving zou inluiden, wanneer het eenmaal aan de macht zou komen. Maar hij stelde daartegenover nadrukkelijk het belang van sociale wetgeving, wilde een maatschappij zich beschaafd kunnen noemen. Zijn zienswijze wist hij bij de liberalen, verbonden in de Liberale Unie, algemeen geaccepteerd te krijgen. Bij de verschillende verkiezingen in Apeldoorn, maar ook elders in Gelderland, gaf hij de liberale kandidaten steeds de opdracht mee een sociaal-liberaal gezicht te tonen. Een enkele maal beklom de Apeldoornse kantonrechter hiervoor zelf het spreekgestoelte. In 1891 verraste Mollerus de Apeldoornse gemeenteraad en de lezers van de Apeldoornsche Courant , toen het blad een open brief van hem plaatste, waarin hij alle betrokkenen voorstelde om de plaatselijke belastingen op een progressieve leest te schoeien. Zijn hoofddoel daarbij was de on- en minvermogenden te ontzien. Hij stond in dezen op \u00e9\u00e9n lijn met minister mr. N.G. Pierson. Het in vele liberale afdelingen besproken voorstel van Mollerus vormde enige jaren zelfs de basis van de Apeldoornse gemeentelijke belastinghef\ufb01ng. Ook zijn betrokkenheid bij de emancipatie van grote groepen landbouwers, arbeiders en handwerklieden mag niet onvermeld blijven. Hij werd de medeoprichter van het Volkshuis, een voor de lagere klassen bedoeld kof\ufb01ehuis waar avondschoolcursussen en lezingen konden worden georganiseerd. Even haalde hij hiermee doelbewust de in ledental groeiende Apeldoornse socialisten de wind uit de zeilen, maar toen zij erop aandrongen om sprekers als mr. P Troelstra uit .J. te nodigen duurde het niet lang of het Volkshuis werd, wederom op initiatief van Mollerus, omgevormd tot de eerste Apeldoornse ambachtsschool. Haar organisatie oefende elders een voorbeeldfunctie uit. Na 1901 trok Mollerus zich terug uit de provinciale en landelijke politiek \u2013 er was dat jaar nog even sprake van een mogelijke kandidatuur voor de Tweede Kamer \u2013, omdat hij zich in de statenverkiezingsstrijd tegenover het Apeldoornse antirevolutionaire gemeenteraadslid R. van Kerkhoven zag gesteld. Deze verweet de kantonrechter godsdienstzaken ten achter te stellen bij politieke zaken. Na dit jaar bleef hij alleen nog actief in de gemeenteraad en in het plaatselijke socioculturele leven. Vanaf 1909 mocht Mollerus zich baron noemen. Zijn verdiensten kregen landelijke erkenning, toen hij werd benoemd tot ridder in de Orde van de Nederlandse Leeuw; lokaal sprak het gemeentebestuur zijn waardering uit voor zijn activiteiten door een van Apeldoorns lanen naar hem te vernoemen.", "Johannes (Johan) Mekkink": "Johans ouders vestigden zich in 1901 te Velp in het kleinste gedeelte van het boerderijtje dat vlak tegenover de oprijlaan van het kasteel Biljoen was gelegen. In het andere gedeelte woonden de grootouders Mekkink met nog een ongetrouwde zoon, behanger en stoffeerder van beroep, en een nichtje dat de huishouding deed. De woningen werden gescheiden door de deel, waar de werkplaats van de oude meubelmaker Mekkink en zijn zoon Jannes zich bevond. In deze familiezaak maakten de ouders van Johan lange werkdagen. Zij waren kleine middenstanders die te lijden hadden van de grote beurskrach in 1929 en de daaropvolgende economische crisis in de jaren \u201930. Jannes Mekkink hoopte dat zijn zoon Johan met hem en zijn grootvader en oom mede-eigenaar zou worden van de meubelmakerij \u2018Mekkink en Zonen\u2019. De jeugd van Johan was echter zo be\u00efnvloed door de financi\u00eble problemen die dagelijks werden besproken, dat hij daar niets voor voelde. Hij kon goed tekenen en op de lagere school ontwierp hij meubels die hij zelf maakte. Daar hield hij zijn grote liefde voor hout aan over. Hij schilderde later ook bij voorkeur op paneel. \u201cDat moet je schuren met puimsteen en heeft een steviger ondergrond dan linnen, wat je altijd moet steunen.\u201d Hij hield van brede houten lijsten, die hij veelal zelf maakte, en heeft zichzelf altijd meer gezien als een ambachtsman dan als een kunstenaar. Zijn vader, sterk sociaal voelend en een gedegen vakman, had een grote invloed op Johan. Na zijn aanvankelijke teleurstelling dat zijn zoon niet bij hem in de zaak wilde komen werken, was hij later trots op hem evenals op zijn twee dochters die beiden een onderwijsdiploma haalden. In het jaar 1924 behaalde Mekkink de akte L.O. en in 1929 de akte M.O. tekenen. In datzelfde jaar deed hij eindexamen aan de middelbare school voor\n\n\n\nKunstnijverheid \u2018Kunstoefening\u2019 te Arnhem, tegenwoordig de Academie voor Beeldende Kunsten. Van de toenmalige directeur van dit instituut, de schilder G.J. van Lerven, kreeg hij schilderlessen. Behalve als portret- en stillevenschilder heeft Mekkink zich, onder leiding van de glasschilder Schilling, in de richting \u2018monumentaal\u2019 bekwaamd. In de loop der jaren voerde hij verschillende moza\u00efeken en gebrandschilderde ramen uit, onder andere in kerken te Velp, Spaarndam, Hillegersberg, Zevenaar, Veenendaal, Zetten en Silvolde. Op \u2018Kunstoefening\u2019 leerde hij de schilder Dick Ket (1902-1940) kennen. Zijn vriendschap met Ket bleef tot diens dood. Johan voelde zich verwant met Ket omdat deze net als hijzelf bijzondere aandacht had voor kleine stillevens. Mekkink was zesentwintig toen Ket een portret van hem tekende, dat zich thans in het Museum voor Moderne Kunst te Arnhem bevindt. Ket merkte daarbij op: \u201cEn hij is zo sober, zo sober, hij eist niets voor zichzelf. Hij is vegetari\u00ebr, hij drinkt niet meer dan \u00e9\u00e9n glas wijn, bang dat hij zichzelf niet in de hand zou houden. Een perfectionist, in alles, ook als mens, en erg, erg plichtgetrouw.\u201d Een medeleerling van Mekkink, Leo Braat, tekenaar en beeldhouwer, maakte in diezelfde periode ook een tekening van Johan en een paar jaar later een kop van hem in brons, die in het museum te Arnhem te zien is. Een behoorlijke broodwinning heeft Mekkink met schilderen nooit gehad en om onafhankelijk te blijven moest hij een baan zoeken. Hij vond er een als leraar hand- en decoratief schilderen voor tien lesuren per week aan de Nijverheidsavondschool te Zutphen. Dat werk heeft hij gedaan van 1931 tot 1939. Daarna tot 1952 heeft Mekkink getracht als schilder zoveel mogelijk op eigen benen te staan, wat hem echter niet is gelukt. Toen de toenmalige directeur A.J. de Lorm van het Arnhemse Gemeentemuseum hem een fulltime baan aanbood als wetenschappelijk assistent in het museum, accepteerde hij die functie. Hij vond voldoening in dit werk, al heeft het zijn productie als schilder beperkt. Dit viel hem zwaar, maar de uit zijn jeugd scherp bijgebleven angst voor armoede heeft hem ervan weerhouden deze baan op te geven. Mekkink was een kind van zijn tijd. Opgegroeid in een milieu waar het voorzien in het levensonderhoud als voornaamste taak werd beschouwd, kwamen voor hem hoop en verlangens naar welvaart en luxe op de laatste plaats. Ondanks dat gaf de functie in het museum hem de zekerheid die hij als vrij kunstenaar niet kon krijgen. Hij werd \ufb01nancieel onafhankelijk waardoor hij zijn jeugdfrustratie opzij kon zetten. Van 1954 tot 1967 was Johan Mekkink vervolgens adjunct-directeur en van 1967 tot 1969 directeur van het Gemeentemuseum. Toen hij met pensioen ging kon hij zijn leven als vrij kunstenaar voortzetten, maar nu zonder geldzorgen. Op de dag van zijn afscheid kreeg hij al de nodige opdrachten voor portretten. Hij ging met zijn vrouw reizen maken naar Itali\u00eb en Duitsland om te tekenen en te schilderen. Dit betekende weliswaar geen vernieuwing in zijn werk, wel een verruiming van zijn blik. Nadat zijn vrouw in 1984 ten gevolge van een verkeersongeluk was overleden, waren veel van de laatste jaren van Johan Mekkink eenzaam en verdrietig. Mekkink wordt wel eens ingedeeld bij de magischrealisten. Hij bewonderde ze en later in zijn museumbeleid exposeerde hij hun werken en kocht ze aan. Doelstelling van dit beleid was Gelders en eigentijds werk aan te schaffen. In tegenstelling tot De Lorm, die een kunstnijverheidsman was, had Mekkink als Geldersman een sterke binding met Gelderse schilders. Zowel zijn eigen werk als dat van Dick Ket vormde het beginpunt voor uitbreiding van de collectie magischrealisten. In de periode dat hij directeur was, heeft hij een aankoop- en tentoonstellingsbeleid kunnen voeren waardoor het museum thans de belangrijkste collectie magisch-realisten in ons land bezit. Zelf had hij een begrijpelijke angst om ook als zodanig gerubriceerd en gecatalogiseerd te worden en daardoor zijn identiteit te verliezen. Bij zijn afscheid van het museum op 31 augustus 1970 zei hij:\n\n\u201cAls ik ergens bij ingedeeld moet worden, dan bij de traditionele Hollandse schilderkunst, die in zoveel eeuwen de traditie heeft gehad van een betrekkelijke fijne schilderkunst, van fijn penseelwerk, van een vaktechnisch gaaf schilderij dat een grote houdbaarheid heeft en voorzichtig benaderend in fijne toetsjes en kleuren wordt gepenseeld.\u201d\n\nToen een schilderij van hem met de titel \u2018Stilleven met \ufb02uit\u2019 in 1934 werd aangekocht door de toenmalige directeur Van Erven Dorens voor een bedrag van f 225,\u2013 was Mekkink daar zeer tevreden mee, want zijn jaarsalaris aan de Nijverheidsschool te Zutphen bedroeg 229 gulden en 44 cent! Deze aankoop was een erkenning die veel voor hem betekende. Bijna veertig jaar later, in 1973, kocht zijn opvolger Pierre Janssen voor \u0192 3500,\u2013 voor het museum een schilderij met hetzelfde motief. Deze aankoopbedragen illustreren de ontwikkeling die de waardering voor Mekkink doormaakte. Van een stillevenschilder met een tamelijk drukke compositie in het begin was hij tot de schilder van een meer vereenvoudigde vormgeving in latere jaren geworden. Volgens Mekkink was een stilleven schilderen helemaal niet zo gemakkelijk, want de voorwerpen moeten elkaar verdragen en hij wilde deze door en door kennen en ermee vertrouwd zijn. De stillevens, portretten en landschappen van Mekkink zijn van bescheiden formaat en uitgevoerd in een fijne realistische techniek. Aanvankelijk vertoonden zijn stillevens invloeden van het werk van Dick Ket. Uiteindelijk kwam Mekkink echter tot een zeer persoonlijke stijl met het portret als specialisme. De \ufb01guren zijn vaak frontaal afgebeeld, met scherpe kleurcontrasten en indringende ogen. Stof en materiaal behandelde \n\n\n\nhij met grote zorgvuldigheid. Aan het einde van de jaren \u201930 maakte Mekkink veel portretten, onder andere een dubbelportret van zijn ouders. Hij portretteerde zijn model met de achtergrond, het landschap, het interieur of attributen van het werk of de functie die de geportretteerde vervulde. Een goed voorbeeld is een portret van de vice-admiraal van de Koninklijke Marine, Mr. A.M. baron de Vos van Steenwijk, uit 1971. Een statieportret met het uniform als statussymbool vol met onderscheidingen. Mekkink had een harmonieus palet, zijn landschappen zijn ruim opgezet, de lucht erboven is ontzaglijk wijd en het licht is verspreid in grote vlakken met veel donkere schaduw in grijze, groene en blauwe kleuren. Rood komt in zijn schilderijen bijna niet voor. In zijn stillevens komt zijn voorliefde voor hout tot uitdrukking door afbeeldingen van planken, een tafel en een openstaande lade. Mekkink was lid van de landelijke verenigingen: de \u2018Onafhankelijken\u2019 (1933/1934) en \u2018De Brug\u2019 (1935/ 1942), beide te Amsterdam. Ook was hij lid van de \u2018Haagse Kunstkring\u2019. Zelf was hij secretaris van het Genootschap \u2018Artibus Sacrum\u2019, dat te Arnhem in gebouw de Korenbeurs exposities van eigentijdse kunst organiseerde. Nadat de bovengenoemde directeur De Lorm hem in 1952 als wetenschappelijk assistent aantrok, werd deze vereniging omgevormd tot de \u2018Vereniging van Vrienden van het Gemeentemuseum Arnhem\u2019 en werd Mekkink secretaris. Hij nam tussen 1933 en 1953 in Nederland en Engeland deel aan talrijke groepstentoonstellingen van eigentijdse Nederlandse kunst onder meer te Amsterdam en Amersfoort, Hull, Leicester, Norwich en Petersborough. Eenmanstentoonstellingen vonden plaats in 1941 te Arnhem, in 1958 te Utrecht bij de Stichting Utrechtse Kring en in 1970 weer te Arnhem bij zijn afscheid als directeur van het Gemeentemuseum. Deze laatste expositie was een overzichtstentoonstelling van eenenzeventig schilderijen, portretten en tekeningen gemaakt tussen 1927 en 1969. Op zijn afscheidsreceptie zei Mekkink: \u201cAl heb ik het museum altijd met plezier gediend, in mijn hart ben ik mij altijd schilder blijven voelen.\u201d Op een veiling in 2000 bij Sotheby\u2019s waar moderne en eigentijdse schilderijen werden geveild van onder anderen Charley Toorop, Pyke Koch, Raoul Hynckes en Wim Schuhmacher, werd een stilleven met groenten van Mekkink uit 1939 aangeboden voor een prijs tussen de 12.000 en 15.000 gulden. Hieruit blijkt de groeiende waardering voor zijn werk. Het Frisia Museum te Spanbroek (Noord-Holland) huisvest een unieke verzameling schilderijen en tekeningen van de kunstenaars die in de jaren \u201930 het gezicht van de Nederlandse schilderkunst bepaalden, de magisch-realisten. Het museum laat ook werken van andere realistisch werkende Nederlandse kunstenaars van de 20ste eeuw zien zoals Edgar Fernhout, Jan Mankes en Johan Mekkink. In 2003 was aldaar een tentoonstelling te bekijken onder de titel \u2018Kunstenaars rond Ket\u2019, met onder andere schilderijen en zelfportretten van Mekkink, waarbij vooral de mooie houten lijsten om diens weken opvielen. Eind 2003 was er opnieuw een tentoonstelling in Spanbroek geheten \u2018Magisch realisme in context\u2019, die was uitgebreid met werk van Nederlandse tijdgenoten die in de periode 1915-1950 in realistische stijl schilderden zonder toevoeging van het \u2018magische\u2019, maar wel met veel aandacht voor detail en techniek. In de aankondiging staat: \u201cAlleen al het zaaltje waar het verstilde po\u00ebtische werk van de jonggestorven Jan Mankes is gecombineerd met dat van zijn bewonderaar Johan Mekkink is de reis waard\u201d.", "Piet Gerrits": "Het feit dat beeldend kunstenaar Piet Gerrits nagenoeg onbekend is gebleven in Nederland, zelfs in zijn geboortestad Nijmegen, heeft waarschijnlijk te maken met zijn levenslange toewijding en het dienstbaar willen zijn aan de religieuze kunst en de Heilig Land Stichting, tot voor kort het Bijbels Openluchtmuseum geheten, in het bijzonder. Hij zag zijn dienend kunstenaarschap als een roeping, waarvoor hij zich volledig inzette. Hij was conservator van het Bijbels Museum en ontwierp en maakte wandschilderingen, sculpturen, reli\u00ebfs, moza\u00efeken, glas-in-loodramen, kerkmeubilair, kerkelijk vaatwerk en tegeltableaus. Hij illustreerde katholieke tijdschriften, zoals \u2019t Heilig Land en de Engelbewaarder , en ontwierp decors en kostuums voor godsdienstige toneelstukken. Zoals zoveel kunstenaars van zijn generatie was hij een veelzijdig man. Zijn werk is te vinden in kerken en kapellen onder andere in Tilburg, in de kerk van Margaretha Maria Alacoque en de Gerardus-Majellakerk, te Nijmegen in de Sint Antonius van Paduakerk, het Neboklooster en in het gesloopte Huize Sint Anna, te Groesbeek in het sanatorium Dekkerswald, en in de Gerardus-Majellakerk in \u2019s-Gravenhage. Tijdens zijn verblijf in het Midden-Oosten in de jaren 1906-1911 decoreerde hij enkele christelijke kapellen en kerken in Jordani\u00eb en op de Westoever van de Jordaan. In Nederland maakte hij een kruisweg voor de Willibrorduskerk in Liessel (Noord-Brabant, nabij Deurne) en voor de kapel van de Fraters van Tilburg. Zijn levenswerk echter bestond uit zijn werkzaamheden bij de Heilig Land Stichting. Zijn lange loopbaan begon hij op zeventienjarige leeftijd. Door toedoen van zijn vader liep hij een jaar stage bij de architect P.J.H. Cuypers te Amsterdam en na een afgebroken studie aan de Koninklijke Academie voor Schoone Kunsten te Antwerpen in de jaren 1896-1897 vestigde hij zich in 1898 in zijn geboortestad. Hij had een werkplaats bij zijn woning aan de Klokkenberg, waar hij ontwerpen maakte op het gebied van de religieuze kunstnijverheid. Hij werkte voor de kunsthandel \u2018Sier uw huis\u2019 van Rudolph Bless (1871-1952) en maakte kunstnijverheidsproducten zoals reproducties, af\ufb01ches, ansichtkaarten, prentjes, posters, medailles, kandelaars en religieuze beelden. Toen Gerrits zich rond 1925 geheel ging bezighouden met de Heilig Land Stichting, werd zijn plaats bij Bless ingenomen door Jac. Maris (1900-1996). Ook werkte hij korte tijd samen met de architect J.W. Hoffmann en gezamenlijk verbouwden zij enkele panden in de Nijmeegse binnenstad. Met de Tilburgse meubelmaker en antiquair A. Knibbeler maakte en restaureerde hij meubels. In latere jaren ontwierp hij als zelfstandig ontwerper minstens een vijftiental kelken, cibories en monstransen. In het voorjaar van 1905 verhuisde Gerrits naar Amsterdam en werd lid van de Amsterdamse Kunstkring \u2018de Violier\u2019, die als doel had de katholieke kunst nieuw leven in te blazen. Daar leerde hij de architect Jan Stuyt kennen, medeoprichter van de kunstkring, en Arnold Suys, kapelaan te Waalwijk, de latere initiatiefnemer en oprichter van de Heilig Land Stichting te Groesbeek. Beide personen zouden een grote rol gaan spelen in het verdere leven van Gerrits. Stuyt liet hem kennismaken met de Beuroner Schule, een richting in de kunst onder leiding van de kunstenaar en monnik Desiderius Lenz (1832-1928), die abt was van de Benedictijner abdij te Beuron in Duitsland. Voornaamste kenmerken van deze kunst zijn de geometrische\n\n\n\n\n\ngrondvormen, cirkel, vierkant en gelijkzijdige driehoek. De achterliggende gedachte is dat de Goddelijke Schepping geordend is naar maat en getal. De invloed van deze kunst was tijdelijk groot op de rooms-katholieke kerkelijke kunst in Nederland. Gerrits heeft deze Beuroner kunstvorm maar op een paar plaatsen in Nijmegen toegepast, onder andere bij het Maria-altaar in de kapel van het Nebo-klooster, bij een grote altaarwand in deze kerk met een voorstelling van Maria Middelares, en bij het apocalyptische visioen van Johannes de Evangelist. Later ging hij in zijn schilderkunst over naar een mengeling van katholieke kunsttradities met oosterse achtergronden, over het algemeen heel begrijpelijk verbeeld. In zijn toegepaste kunst mengde hij katholieke en oosterse kunsttradities. In het najaar van 1905 ging het driemanschap Gerrits-Suys-Stuyt op pelgrimstocht naar Palestina. Voor deze groep pelgrims ontwierp Gerrits een vaandel met een afbeelding van het Heilig Hart. Op de terugweg ging het gezelschap naar Paray-le-Monial, waar Margaretha Maria Alacoque haar visioen van het Heilig Hart had beleefd. In 1906 ondernam Gerrits, nu alleen, een tweede pelgrimstocht. Tot 1911 reisde hij door Palestina en Jordani\u00eb, soms in gezelschap van bedoe\u00efenen. Hij vond dat de bedoe\u00efenen het zuiverst het oude bijbelse leven en zijn tradities hadden bewaard. Hij leerde Arabisch, ging gekleed als een Arabier en ging te paard op zoek naar het bijbelse verleden op plaatsen waar de tijd in zijn beleving had stil gestaan. Gedurende deze reis maakte hij een grote hoeveelheid reisschetsen en intussen onderhield hij contact met Suys. Hoogstwaarschijnlijk diende deze reis ook ter voorbereiding op het plan van Suys om in Nederland een groot religieus centrum op te richten, een bedevaartsoord, waar bezoekers op aanschouwelijke wijze konden kennismaken met de verhalen uit de bijbel. In het midden van het park wilde hij een monumentale kerk laten bouwen, gewijd aan het Heilig Hart van Christus. Suys hoopte dat diverse kloosterorden zich rondom dit park zouden gaan vestigen met daarbij een katholieke universiteit, zodat de Heilig Land Stichting het centrum van katholiek Nederland zou worden. Dit hele plan van Suys moet gezien worden tegen de achtergrond van de krachtige katholieke emancipatie van de 19de eeuw. Het paste in het toenemende zelfbewustzijn van deze groeiende gemeenschap. Het was een periode waarin volop kerken werden gebouwd en het katholieke volksdeel zich ontplooide door het stichten van bijzondere scholen, het uitgeven van tijdschriften en het houden van processies en bedevaarten. In deze context groeide de idee van het bouwen van een grote Heilig Hartbasiliek. Deze kerk werd echter nooit voltooid, slechts de ingangspartij, waar nu het Bijbels museum is gevestigd, werd gebouwd. De geplande kloosters werden in een beperkt aantal gerealiseerd en de katholieke universiteit werd gesticht op een andere plek, in het aangrenzende Nijmegen. Gevolg was dat alleen het processiepark bepalend werd voor de Stichting en de basis werd voor het latere Bijbels Openluchtmuseum, dat tot maart 2007 onder die naam bestond en sindsdien Museumpark Orientalis heet. Vanaf het begin van deze Stichting is Piet Gerrits nauw betrokken geweest bij de ontwikkeling van het park. In 1917 werden hij en Stuyt benoemd tot artistiek adviseurs. Gerrits werd daarbij conservator van het museum, mederedacteur van het door de Stichting uitgegeven tijdschrift \u2019t Heilig Land en ging wonen in een door Stuyt ontworpen woning in Oosterse stijl. In 1937 werd de algehele artistieke leiding aan Gerrits toevertrouwd, in welke functie hij tot zijn dood in 1957 actief bleef. Tussen 1913 en 1915 werd begonnen met de bouw van de Cenakelkerk, verwijzend\n\n\n\nnaar de zaal van het laatste Avondmaal, naar ontwerp van Stuyt. Suys werd in deze bedevaart- en parochiekerk pastoor en Gerrits verzorgde de decoratie van het gebouw. Het eerste kunstwerk voor deze kerk was een altaar bestaande uit een tabernakel met twee engelenbeelden die een expositietroon dragen, bedoeld om de monstrans met daarin de Heilige Hostie uit te stellen. De monstrans in oosterse sfeer werd ook door Gerrits ontworpen. Gerrits maakte in 1921 een mozaiek in de gevel van de kerk, voorstellende de zaal van het Laatste Avondmaal, en een apsismoza\u00efek dat het paradijs symboliseert. In een van de zijkapellen kwam een moza\u00efek van het sterfbed van Maria. Het was de bedoeling dat er nog meer zouden volgen, maar door geldgebrek kon de rest van het programma niet meer in moza\u00efek uitgevoerd worden. Eind jaren \u201920 schilderde Gerrits in oosterse sfeer de gebeurtenissen na de dood van Christus, zoals Zijn verschijningen en de lotgevallen van de apostelen. De kerk werd ge\ufb02ankeerd door een pelgrimshuis en een royale pastorie met daarin ondergebracht het Bijbels Museum. De pastorie beschouwde Gerrits als een Gesamtkunstwerk. Dit bereikte hij door de muren, het plafond, de meubelen, de gordijnen alle in de oosterse kleuren bruin en okergeel te ontwerpen. Tot nu toe is de pastorie deels in de oorspronkelijke staat behouden gebleven. In 1916 had Gerrits voor het plein voor de Cenakelkerk een beeld vervaardigd dat was gewijd aan het Heilig Hart van Christus. Bijna iedere parochiekerk in Nederland had in deze periode een Heilig Hartbeeld, binnen of buiten de kerk. Gerrits maakte een majesteitelijk mensgroot beeld met opgeheven handen in de Beuroner stijl. In 1933 is het beeld op onverklaarbare wijze verdwenen en het is tot op heden niet teruggevonden. Na de voltooiing van de Cenakelkerk begon Gerrits met het ontwerpen van diverse objecten op het omringende terrein. Zo ontstond de Annunciatiekapel en de Hemelvaartkoepel en werd begonnen met de openluchtkruisweg. De Via Dolorosa begon met het paleis van Pilatus en liep langs staties in reli\u00ebf, tegelwerk en moza\u00efek naar de Calvarieberg, de hof van Getsemane en het Heilig Graf. Voorjaar 1940 werd een begin gemaakt met het Sanhedrin. Deze monumenten werden verlevendigd met \ufb01guren op driekwart van de ware grootte. Later kwam daar een tweede groep gebouwen bij zoals een reeks boerenhuisjes uit de tijd van Jezus te Nazareth en een oosterse herberg. Aan het einde van de Tweede Wereldoorlog raakte Gerrits zwaar gewond door een granaat en verloor een arm en een oog. Ondanks deze handicap bleef hij tot aan zijn dood actief, maar hij beperkte zich hoofdzakelijk tot zijn werk voor de Heilig Land Stichting. Bij zijn laatste wandschildering, in het koor van de rooms-katholieke kerk te Huisseling bij Ravenstein, werd hij geassisteerd door zijn broer Gerard. In de jaren \u201960 begon een periode in de katholieke kerk die wel de tweede beeldenstorm wordt genoemd. De achteruitgang in de geloofsbelevenis deed toentertijd monseigneur J. Bluyssen, bisschop van Den Bosch, zich afvragen of het Bijbels Openluchtmuseum nog bijdetijds was, temeer omdat ook het bezoekersaantal dramatisch was gedaald. De tweede groep gebouwen van Gerrits gaf de doorslag tot het behoud. Het processiepark werd later een cultuurhistorisch museum dat is gewijd aan de bijbelse beschavingen. Het museum bracht een verbreding tot stand en er kwam aandacht voor de islam en het jodendom. Gevolg was dat het Rijk met subsidie over de brug kwam. Tot in 2002 de bisschop van Den Bosch, monseigneur A. Hurkmans, er weer een echt roomskatholiek museum van wilde maken. Zijn voorgestelde koerswijziging bracht het voortbestaan ernstig in gevaar. Na jaren van discussie maakten het bestuur en de directie van het Bijbels Openluchtmuseum bekend dat vanaf maart 2007 het museum verder gaat onder de nieuwe naam \u2018Museumpark Orientalis, cultuur en religie\u2019. Met deze naamwijziging wil de directie onderstrepen dat de strikt rooms-katholieke achtergrond verleden tijd is. In de loop van de tijd heeft het Bijbels Openluchtmuseum brede erkenning verworven als religieus cultuurhistorisch centrum. Wereldgodsdiensten die in de tijd van de stichting van het museum niet, maar nu nadrukkelijk wel tot de belangrijke facetten van onze Nederlandse samenleving behoren, hebben van het museum een multireligieus museum gemaakt met een breed maatschappelijk raakvlak. Na een periode van verval, ingetreden na de Tweede Wereldoorlog, worden de oude monumenten momenteel goed onderhouden en waar nodig gerestaureerd en komen er steeds nieuwe gebouwen bij. Het museum bestaat in 2011 honderd jaar en men wil dan, naast de synagoge, een museummoskee met een Arabische tuin en een Koranhuis gerealiseerd hebben. Zo blijft het levenswerk van Gerrits behouden en in de belangstelling staan.", "Justinus de Beijer": "In de Burchtstraat in Nijmegen, waar zijn grootvader en naamgenoot in de omgeving van het stadhuis in het bezit van een statig herenhuis was gekomen, groeide Justinus de Beijer op; in de zomermaanden weken hij en zijn familie uit naar het inmiddels niet meer bestaande landgoed Hulsen, dat bestond uit bossen, velden en het door een gracht omgeven kasteel. Hij genoot zijn opvoeding in een garnizoensstad met ongeveer twaalfduizend inwoners die hem op cultureel en intellectueel gebied niet veel te bieden had.\n\n\n\nWel staat vast dat zijn moeder zich veel moeite heeft getroost om hem een goede educatie, passend bij zijn stand, mee te geven. Zoals zoveel andere regentenzoons ging Justinus de Beijer rechten studeren. Rond 1721 vestigde hij zich daartoe in Utrecht, waar hij een aangename studententijd tegemoet ging. Daar viel heel wat meer te beleven dan in zijn ingeslapen geboortestad en hij deed er vele nuttige kennissen op. In 1724 promoveerde de jonge Nijmegenaar met zijn dissertatie De tribus juris praeceptis tot meester in de rechten. Een jaar later begon hij aan zijn grand tour ter afronding van zijn opleiding. Dit werd een reis van bijna drie jaar die ging langs kerken, paleizen en bibliotheken. Ook het persoonlijke element werd niet vergeten: dankzij goede contacten en gewapend met de juiste introductiebrieven kwam de Nijmeegse reiziger tot in de hoogste kringen en ontmoette hij diverse geleerden. Tijdens zijn grand tour ging er vrijwel geen week voorbij of hij stuurde zijn moeder een bericht. Aan de hand van deze bewaard gebleven brieven is vrij nauwkeurig de route te reconstrueren welke De Beijer door het Duitse Rijk, Itali\u00eb en Frankrijk nam en wat hij zag in steden als Wenen, Rome, Napels, Florence en Parijs. Bij terugkeer in Gelderland in 1728 ontbrak voor Justinus de Beijer de \ufb01nanci\u00eble noodzaak een ambt te bekleden. Het werd wel langzaamaan tijd uit te kijken naar een geschikte huwelijkskandidate. Een dochter van een regent uit Utrecht werd uiteindelijk als een goede partij beschouwd en in 1734 trouwde hij met Maria Elisabeth de Casembroot. De eerste acht jaar van zijn huwelijk ging De Beijer verder ambtloos door het leven. Hij verdeelde zijn tijd over zijn familie en schoonfamilie, zijn vrienden en over zijn grootste passies: boeken, natuurwetenschappen, filosofie, viool spelen en het onderhouden van contacten met geletterden. Eveneens in 1734 begon hij met het leveren van artikelen voor het in Amsterdam door Henry du Sauzet uitgegeven literaire tijdschrift Biblioth\u00e8que fran\u00e7oise . In samenwerking met dezelfde uitgever begon hij bovendien in 1739 met het verzamelen van brieven, geschreven door en gericht aan zijn geleerde oudoom Gisbert Cuper (1644-1716). Dit resulteerde in 1742 in de uitgave van de Lettres de Critique, d\u2019Histoire et de Litterature, ecrites \u00e0 divers Savans de l\u2019Europe, par feu Mr. Cuper . Eerst na aandringen van familieleden en kennissen probeerde Justinus de Beijer een plaats in de Nijmeegse magistraat te bemachtigen. Op 2 januari 1743 slaagde hij in zijn opzet: als schepen van Nijmegen legde hij toen de eed af. Hiermee was hij een van de twaalf stadsbestuurders geworden en was hij dan eindelijk in de politieke voetsporen van zijn vader en grootvader getreden. De toen bijna achtendertigjarige ging deel uitmaken van een stadsregering die in twee facties of correspondenties was verdeeld; deze betwistten elkaar de lucratieve baantjes. Weliswaar was in 1722 de prins van Oranje door de provincie Gelderland tot stadhouder benoemd, doch de regenten hadden zijn macht bewust zeer beperkt gehouden. Zo kreeg de stadhouder niet het recht om naar goeddunken regenten te benoemen of te ontslaan. Volgens de gemaakte afspraken werd Justinus de Beijer in januari 1746 gekozen tot een van de twee burgemeesters van Nijmegen. Dit nam niet weg dat de factie waartoe hij behoorde reeds buitenspel was gezet. Een in dezelfde maand naar voren gebracht voorstel van hem en vier andere regenten voor het benoemen van nieuwe raadsleden, werd door de overige stadsbestuurders weggestemd; in januari 1747, toen er wederom over het verdelen van ambten werd gesproken, viste de factie van De Beijer wederom volledig achter het net. Een situatie waar, zo leek het tenminste, niets meer aan te veranderen viel. In mei van dat jaar echter kwam er een beweging op gang waar De Beijer handig gebruik van heeft gemaakt. De inval van de Fransen en de daarop volgende volksbeweging maakte dat Willem IV in Den Haag zijn intrek kon nemen als stadhouder van alle zeven provincies. Begin juli heeft de De Beijer er gesproken met de stadhouder over de politieke verhoudingen in Nijmegen. Ze waren geen vreemden van elkaar: in de zomer van 1725 had De Beijer in het Duitse Kassel de prins voor het eerst ontmoet. In Gelderland aarzelden de regenten lang de stadhouder het benoemingsrecht toe te kennen dat hij inmiddels wel in Holland had. Door dit dralen werd het in de provincie onrustig en na het nodige tumult en na acties vanuit de burgerij nam de Nijmeegse raad eindelijk op 11 december 1747 een voor de stadhouder gunstig besluit. Dit tot grote tevredenheid van De Beijer. Op 12 januari 1748 kreeg hij helemaal zijn zin toen de Gelderse Landdag het besluit nam het Regeringsreglement uit 1675, op basis waarvan Willem III de provincie tot 1702 bestuurde, ook voor Willem IV van toepassing te verklaren. Kort daarna reisde de Nijmegenaar naar Den Haag waar hij wederom door de prins werd ontvangen. Hij ontmoette toen ook voor het eerst een groot vertrouweling van de stadhouder, mr. Adriaan van der Mieden. Dit was van groot belang voor wat er later in dat jaar in Nijmegen zou gebeuren: samen immers hebben ze plannen uitgewerkt voor een ingrijpende verandering van het stadsbestuur. De\n\n\n\n\n\n\n\nstadhouder nam daartoe na enkele maanden een de\ufb01nitief besluit en in augustus 1748 wisten de Nijmeegse regenten waar zij aan toe waren. Geheel volgens het plan van De Beijer werden acht van de twaalf leden van de magistraat die niet tot zijn factie behoorden, ontslagen. In de raad kwamen toen degenen die in 1746-1747 geen enkele kans hadden gemaakt. Conform zijn wens bleef De Beijer voorlopig alleen nog maar schepen. Doch op 2 januari 1750 haalde hij voor de eerste keer het politiek gezien zwaarste ambt van Nijmegen binnen, dat van regerend burgemeester. Tot aan zijn dood bleef hij deel uitmaken van de magistraat. Vele ambten heeft hij bekleed, onder andere gecommitteerde namens de provincie Gelderland bij de Staten-Generaal voor een periode van twee jaar; zijn eigen zoon Leonard wist hij in 1765 aan de post van raadsecretaris te helpen. Op 29 januari 1772 woonde Justinus de Beijer voor het laatst een magistraatsvergadering bij; enige dagen later, op 6 februari, overleed hij. Na zijn dood maakten zijn vier nog in leven zijnde kinderen afspraken over de verdeling van zijn nalatenschap. Zoon Leonard kreeg het grote huis in de Burchtstraat en werd de nieuwe eigenaar van het landgoed Hulsen. Aan hem werd ook het beheer toevertrouwd van de aanzienlijke bibliotheek en de verzameling natuurwetenschappelijke instrumenten die zijn vader had achtergelaten. In 1800 werd dit alles in Nijmegen geveild. Daarmee kwam in vele handen terecht wat Justinus de Beijer tijdens zijn leven misschien nog wel veel meer heeft gekoesterd dan zijn politieke loopbaan: zijn duizenden boeken.", "Johan Bentinck": "De vier bekende zonen van de Veluwse rentmeester Hendrik Bentinck hadden bijnamen: Johan \u2018de olde\u2019, Alexander \u2018de bolde\u2019, Hendrik \u2018de beste\u2019 en Alard \u2018de leste\u2019. Johans bijnaam doet vermoeden dat hij de oudste was. Het trouwjaar van zijn ouders (1461) en het jaar van zijn eerste inschrijving als student aan de universiteit \n\n\n\n\n\nvan Keulen (1481) maken een schatting van zijn geboortejaar mogelijk: ca. 1465. In Keulen was bekend dat Johan afkomstig was uit Hattem, maar dat hij daar ook is geboren, is niet zeker. Vader Hendrik was een bekende in het Veluwse en zou het onder hertog Karel achtereenvolgens tot keuken- en rentmeester brengen. Hij behoorde tot de Arnhemse ballingen die zich sedert 1468 elders in het hertogdom hadden opgehouden om de zaak van hertog Adolf te dienen. Met hen had hij zich in juli 1481 te Zutphen aan aartshertog Maximiliaan moeten onderwerpen, evenals zijn schoonvader Johan van Hulse, de gewezen hertogelijk schrijver op de Veluwe. Johan van Hulse was onder hertog Adolf nog een collega geweest van Peter van Langenfelt, die in 1470 door Adolf met rechten op Het Loo te Noord Apeldoorn zou zijn begiftigd, rechten die later aan Johan Bentinck werden overgedragen. Dat de jonge Johan al enigszins bemiddeld was moge blijken uit de a\ufb02ossing van een schuld die hertog Karel in 1493 aan hem had. Vader Hendrik heeft op Het Loo ook zakelijke rechten genoten, maar het is niet duidelijk in hoeverre die op het huis zelf betrekking hadden. Na Hendriks dood in 1502 vererfden die rechten \u2013 wat die ook inhielden \u2013 op Johan en voor zover hij dat al niet was, werd deze daarmee heer van Het Loo. Al eerder, op 27 oktober 1500, bepaalde hertog Karel \u201cdat Johan Bentynck sijner gnaden meyster jegher sijn sall\u201d. Sinds mensenheugenis was de bediening van dit ambt gekoppeld geweest aan de hertogelijke belening met het goed Hoekelum onder Bennekom tot het om onduidelijke redenen in 1481 nadrukkelijk daarvan werd afgescheiden. V\u00f3\u00f3r zijn benoeming in 1500 had Johan Bentinck het ambt waarschijnlijk al enkele jaren waargenomen. In 1511 werd het contract met bijstelling van de wederzijdse voorwaarden vernieuwd. Kennelijk werd de overeenkomst hiermee bestendigd, want op 31 augustus 1537 kon de hertog Johan Bentinck, na veertig jaar trouwe dienst, met het jagermeesterambt belenen. Blijkbaar was Bentinck z\u00f3veel aan die belening gelegen dat hij als tegenprestatie zijn eigen vrije goed Het Loo aan de hertog opdroeg om daarmee vervolgens te worden beleend. Hierbij zou Bentinck zich erop hebben beroepen dat zijn grootmoeder van vaders zijde, Geertruid van Hoekelum, stamde uit het geslacht van de voormalige houders van het jagermeestersambt. De leenconstructie van 1537 \u2013 de zogenaamde \u2018constitutie\u2019 \u2013 zou na Johans dood nog veel voeten in de aarde hebben, onder meer doordat de familie Van Hoekelum alsnog aanspraken op het leen zou doen gelden en daarbij aanvoerde dat de in 1538 overleden hertog Karel in 1537 dermate met zijn onderdanen overhoop lag, dat hij zich inzake de belening van Bentinck niet naar behoren had kunnen laten adviseren. Hertog Karel was met zijn \u2018huyssgesyn\u2019 herhaaldelijk bij de Bentincks op Het Loo te gast, allang v\u00f3\u00f3rdat hij op grond van de belening in 1537 het openingsrecht van het huis zal hebben genoten. In 1523 stond jagermeester Bentinck zelf als lid van deze intieme kring genoteerd. De persoonlijke band tussen de hertog en de Bentincks zal het totstandkomen van de omstreden \u2018constitutie\u2019 in de hand hebben gewerkt. Johan Bentinck erfde van zijn vader niet alleen goederen en rechten op Het Loo, maar ook elders op de Veluwe. Zo werd hij in 1503, na de dood van Hendrik Bentinck, door hertog Karel beleend met het goed van Arensberge onder Heerde en met de tienden van Engeland te Beekbergen. Ging het hierbij om een formele erfopvolging, in 1517 was de hertog Johan Bentinck bijzonder goed gezind door hem vergunning te verlenen om heidegronden naast zijn huis op Het Loo tiendvrij te ontginnen en om het water van de beek die langs zijn huis stroomde te benutten voor de exploitatie van drie molens. Daar toonde Bentinck zich ondernemer. Het is zeker dat Bentinck de hand had in ingrijpende verbouwingen van zijn huis op Het Loo. Tijdens een bezoek van de hertog in 1504 werd daarvan melding gemaakt en naar aanleiding van zijn erfelijke belening met het Veluwse jagermeesterschap in 1537, legde zijn kleindochter Johanna van Arnhem (oudste\n\n\n\ndochter van Zeger van Arnhem en Anna Bentinck) de eerste steen voor de bouw van de tegenwoordige zuidelijke vleugel van het gebouw. Een gevelsteen, gedateerd 1538, lijkt daaraan te herinneren. \u2018Joncker Jan Bentinck\u2019 en \u2018Joffer Jan\u2019 vergrootten hun bezittingen rond Het Loo door grondaankopen, onder meer in 1520. Het echtpaar had in 1518 van het Utrechtse kapittel van Sint-Marie de grove en smalle tienden van Noord Apeldoorn in erfpacht gekregen en in 1530 toonde Johan zich een plaatselijk invloedrijk man door eind april de buren en ge\u00ebrfden van Noord Apeldoorn op Het Loo uit te nodigen voor het aanleggen van een nieuw markeboek, waarin de geldende regelgeving werd gecodi\ufb01ceerd. Johan was een godsdienstig man en een sociaal bewogen mens. Dit blijkt onder meer uit zijn testament van 24 augustus 1540. Daarin herinnerde hij eraan dat hij in de parochiekerk van Apeldoorn de Sint-Hubertusvicarie had gesticht. Na zijn dood zou de bediener daarvan \u00e9\u00e9n- of tweemaal per week op Het Loo een mis moeten lezen ter ere van Sint-Anna. Dat, na de stichting, hertog Karel de vicarie in 1523 middelen schonk om wekelijks in de Apeldoornse kerk een gezongen mis te verzorgen, onderstreept de meer dan zakelijke band die Bentinck met de hertog moet hebben gehad. In zijn testament bedacht Bentinck de broeders in het fraterhuis te Hulsbergen met een jaarrente. Het Sint-Hubertus Gasthuis te Apeldoorn kreeg een jaarlijkse som voor het onderhoud van zeven daarin op te nemen arme vrouwen. Tot in lengte van dagen moest op Sint-Hubertusdag twee mud rogge, \u2018gaande uit\u2019 Johan Bentincks molen, worden verdeeld onder de Apeldoornse armen, \u00e9\u00e9n mud om brood van te bakken en \u00e9\u00e9n mud om spek of boter als beleg voor te kopen. Eenmalige uitkeringen kregen de parochiekerk te Apeldoorn, de pastoor, de vicarissen en de koster. Johans ondersteuning van de Broeders des Gemenen Levens te Hulsbergen was een voortzetting van een familietraditie van de Bentincks, die in 1407 de grond voor de bouw van het klooster ter beschikking hadden gesteld. Hoe lang Johan Bentinck na het opmaken van zijn testament nog heeft geleefd, is niet bekend. Zeker is dat hij v\u00f3\u00f3r 16 oktober 1543 overleed, vermoedelijk al \u00e9\u00e9n of twee jaar eerder. Aangenomen dat zijn uiterste wil in vervulling ging, werd hij begraven onder de zerk die hij bij die van zijn vader Hendrik, zijn vrouw Johanna en van andere verwanten bij de broeders te Hulsbergen had laten klaarleggen.", "Gerard Zerbolt van Zutphen": "Over de jeugd van Gerard Zerbolt van Zutphen is weinig bekend. We komen pas wat meer over hem te weten vanaf het moment dat hij, naar de mededeling van zijn oudste biograaf en medebroeder Thomas van Kempen, \u2018buitenlandse scholen\u2019 bezocht. Met \u2018buitenlandse scholen\u2019 zijn enkele Latijnse scholen bedoeld, vermoedelijk die van Praag of Parijs. Rond 1384 werd Gerard toegelaten tot de beroemde St.-Lebuinusschool te Deventer, een stad die door het optreden van Geert Grote (1340-1384) en diens opvolger Florens Radewijns \n\n\n\n\n\n\n(1350-1400) het brandpunt was van een nieuwe spirituele beweging: de Moderne Devotie. Hier, in het gevolg van Geert Grote, begon hij zijn devote leven van studie, meditatie en gebed. Zijn interesse ging het meeste uit naar theologie en canoniek recht. Eenmaal woonachtig in het Heer-Florenshuis van Florens Radewijns, werd hij aangewezen als bibliothecaris en kopiist, wat goed aansloot bij zijn liefde voor de boeken. Voor de rest van zijn leven bleef Gerard in Deventer, met uitzondering van het pestjaar 1398 waarin hij zich met zijn broeders terugtrok in Amersfoort. Op de terugweg van een overleg in Dikninge (Drenthe) in december van datzelfde jaar overleed Gerard op een tussenstop te Windesheim, waarschijnlijk aan de gevolgen van een plotselinge pestaanval. Hij werd slechts 31 jaar oud. Gerard genoot in de kring van de broeders groot aanzien. Als priester, adviseur en liefhebber van spirituele geschriften zette hij zich in voor de spirituele groei van zijn medebroeders. Door zijn voorbeeldig en ingetogen gedrag, zijn gesprekken en zijn aansporingen gold hij als \u2018zuil van het huis\u2019. Zijn plichtsbesef vertaalde zich ook in een aantal geschriften, waarvan De Reformatione virium anime (Over de hervorming van de krachten van de ziel) en De spiritualibus ascensionibus (Over de geestelijke opklimmingen) de bekendste zijn. Deze geschriften hebben een grote invloed uitgeoefend op het denken en schrijven van de moderne devoten. Zij zijn wijd verspreid, in de volkstaal vertaald en op het eind van de 15de eeuw verschillende malen in druk verschenen. Ook buiten de Moderne Devotie zijn deze werken gelezen door \ufb01guren als Jan Brugman en vertegenwoordigers van de Reformatie, waaronder Luther, die positief spreekt over het werk van Zerbolt. De twee hoofdwerken van Gerard zijn eigenlijk handboeken voor het religieuze leven. Sterk geori\u00ebnteerd op de bijbel, de kerkvaders en een groot aantal andere Middeleeuwse auteurs, vormen zij een systematische uiteenzetting over allerhande theoretische en praktische aspecten van het religieuze leven. Het doel is een spirituele hervorming op basis van zelfonderzoek, geestelijke oefeningen en de navolging van Christus. Door deze gerichtheid op spirituele groei teneinde het volmaakte leven te realiseren, belichamen ze op voorbeeldige wijze de geest en de spiritualiteit van de Moderne Devotie. Zerbolts engagement met de devote levenswijze komt verder tot uitdrukking in enige sterk apologetisch getinte werken. Ook deze zijn van bijzonder belang geweest voor het voortbestaan van de Moderne devotie. Bekend is De libris teutonicalibus (Over volkstalige boeken), waarin Zerbolt zich krachtig verzet tegen aanklagers die menen dat leken (waaronder de broeders!) de Heilige Schrift en andere geestelijke boeken niet in de volkstaal zouden mogen lezen. Het is leken daarentegen aanbevolen deze boeken te lezen of te horen lezen, want ze zijn geschreven in een toegankelijke taal en ze bevatten niet teveel theologische spitsvondigheden. Tot in de laatste jaren van zijn leven zette Gerard zich intensief in voor de verdediging van de Deventer broeders tegen aanklachten van buiten, waarin de orthodoxie \n\n\n\nen wettelijkheid van de beweging van Geert Grote in twijfel werden getrokken. Gerard beantwoordde de verdenkingen van ketterij, die in 1397 opnieuw waren opgelaaid, met Super modo vivendi devotorum hominum (Over de levenswijze van de devoten), een apologetisch boekje waarin de levenswijze van de broeders op knappe wijze wordt gelegitimeerd. De broeders hadden dan wel geen kloosterregel zoals \u2018echte\u2019 kloosterordes, zij waren wel degelijk door een band van onderlinge liefde en een gezamenlijke spirituele ori\u00ebntatie hecht verbonden, aldus Gerard. Niet op de laatste plaats door zijn grote juridische kennis was Gerards verdediging succesvol en slaagde hij erin het voortbestaan van de broederschap veilig te stellen. Maar deze politieke beslommeringen waren, zoals Zerbolt zelf schrijft, weinig geschikt voor de bevordering van het inwendige leven en de zo gewenste spirituele vereniging met God.", "Anna Terruwe": "Anna (roepnaam Anny) Terruwe groeide op en ging naar school in Vierlingsbeek en in Deurne, waar het gezin in 1921 naartoe verhuisde. Haar vader was koopman, haar moeder was als vroedvrouw in dienst van de gemeente en zorgde voor een vast inkomen. Beiden waren zeer standsbewust en hielden zich afzijdig van de dorpsgemeenschap. Na haar eindexamen gymnasium B aan het Catherinalyceum in Eindhoven ging Anny in 1930 medicijnen studeren in Utrecht. Ze was actief in de katholieke studentenvereniging Veritas, waarvan twee jaar als praeses van de meisjesstudentenclub. Daarnaast volgde Anny, zoals andere katholieke studenten, colleges \ufb01loso\ufb01e, onder andere over het thomisme bij de toen bekende dominicaan mag. A.C. Doodkorte. Het thomisme of neothomisme, de eind 19de eeuw ontstane interpretatie van het gedachtegoed van de invloedrijke middeleeuwse denker Thomas van Aquino, was in die tijd de gezaghebbende leer in de katholieke kerk. In deze tijd moet Anny Terruwe ook in contact zijn gekomen met de eveneens in katholieke kring landelijk bekende Nijmeegse redemptorist, jurist en moraaltheoloog prof.mr. Willem Duynstee (1886-1968) \u2013 raadsman van vooral jonge katholieke intellectuelen. Hoogstwaarschijnlijk sprak ze met hem over haar toekomst en haar religieuze roeping. Want in overleg met hem trad ze op 28 februari 1937, 25 jaar oud, enkele maanden voor haar afstuderen in bij de clarissen-capucinessen in Duivendrecht, een beschouwende orde. Al snel, precies twee maanden later, verliet ze, eveneens op advies van Duynstee, weer het klooster. Haar ouders hadden er herhaald op aangedrongen dat ze eerst haar studie zou afmaken alvorens een de\ufb01nitieve keuze voor haar roeping te maken. In 1938 deed ze alsnog haar artsexamen. Ze koos er nu voor binnen de geneeskunde actief te blijven en zich te richten op de psychiatrie. Ze kon echter niet meteen met de opleiding beginnen en werkte daarom, ook al vanwege een tekort aan chirurgen door de mobilisatie, eerst een half jaar als assistent op de afdeling chirurgie van het ziekenhuis St. Annadal in Maastricht. In juni 1939 werd ze benoemd tot assistent in de psychiatrische inrichting \u2018Voorburg\u2019 in Vught, die werd geleid door de psychiater dr. G.B.J.A. Janssens. Daar zou ze ruim vier jaar werkzaam blijven. Per 1 september 1943 kreeg ze op eigen verzoek ontslag en werd benoemd tot tweede assistent van de zenuwarts prof.dr. J.J.G. Prick, hoofd van het \u2018Zenuwpaviljoen\u2019, de psychiatrisch-neurologische kliniek van het St. Canisiusziekenhuis in Nijmegen. Ze voltooide hier haar specialisatie en bleef tot 1 september 1945 in dienst. Vermeldenswaard is dat ze na het bombardement op Nijmegen van februari 1944 bijsprong op de chirurgie-afdeling. In 1945 werd Anna Terruwe ingeschreven in het specialistenregister en begon ze een eigen praktijk als zenuwarts voor uitsluitend psychotherapie, eerst aan de Berg en Dalseweg en anderhalf jaar later aan de Vossenlaan 1 in Nijmegen. Daar zou ze tot 1982 blijven wonen en werken, samen met haar huishoudster, die tevoren bij haar ouders in Deurne in dienst was geweest. Anna Terruwe was, toen ze haar praktijk begon, de eerste vrouwelijke katholieke zenuwarts in Nederland. Die pioniersrol was zo moeilijk dat ze erover dacht \u201cmaar liever stoepen te gaan schrobben\u201d. Ze was zeer dankbaar voor de steun met woord en daad, die ze kreeg van Duynstee, die, naar ze later opmerkte, haar voor de psychiatrie had behouden. Duynstee was ook binnen de katholieke psychiatrie een invloedrijk\n\n\n\n\n\nman. In 1935 had hij indruk gemaakt met een lezing \u2018De verdringingstheorie, beoordeeld van thomistisch standpunt\u2019, waarin hij de psycho-analyse van Sigmund Freud met de moraalleer en het neothomistisch gedachtegoed van de katholieke kerk verbond. De theorie van Freud werd door de kerk afgewezen, omdat in de traditionele katholieke visie een neurose niet beschouwd werd als het gevolg van verdringing van gevoelens, maar eerder werd gezien als het gevolg van een ontsporing op het gebied van geloof en moraal, vooral de seksuele moraal. Seksueel afwijkend gedrag van de neuroticus werd als zondig aangemerkt. Volgens de psychoanalytici daarentegen kenmerken de dwangmatige denkbeelden en handelingen van de neuroticus zich juist door de afwezigheid van geestelijke vrijheid. Bij het ontbreken daarvan is volgens hen dan ook een moreel oordeel niet op zijn plaats, maar moet eerst de gezondheid hersteld worden. Duynstee erkende wel het optreden van verdringing, maar wees de seksuele oorsprong ervan af. Als gelovig katholiek en als psychoanalytisch geschoold arts voelde Terruwe zich aangesproken door deze poging tot synthese van Duynstee en nam zij het op zich om de visies van Freud en de kerk ook medischwetenschappelijk en praktisch-therapeutisch met elkaar te verbinden. In nauwe samenwerking met Duynstee schreef ze in 1949 een proefschrift, gebaseerd op diens inzichten, onder de titel: De neurose in het licht der rationeele psychologie . De katholieke Leidse hoogleraar psychiatrie prof.dr. E.A.D.E. Carp was bereid om als promotor op te treden. Tevoren had ze haar opleider in Utrecht prof.dr. H.C. R\u00fcmke benaderd, maar hij achtte zich inzake het thomisme niet deskundig. Terruwe hoopte met haar studie een psychotherapie aan te bieden, die \u00e9n recht deed aan Freud \u00e9n paste in het mensbeeld en de leer van de katholieke kerk. Daarbij was haar uitgangspunt de gevolgen van de verdringing bij haar cli\u00ebnten niet te verbieden of te veroordelen, maar te dulden en ze langs die weg door hen te laten integreren in hun leven. Haar proefschrift kreeg veel aandacht. De reacties van collega-wetenschappers waren deels positief, deels negatief. In kerkelijke kringen werd echter zeer verontwaardigd gereageerd. Haar opvattingen over het gebrek aan geestelijke vrijheid van de neuroticus werden gezien als een vrijbrief voor het goedkeuren van overtredingen van de seksuele moraal. Op de achtergrond speelde daarbij een competentiekwestie, en wel de vraag wie bevoegd waren een oordeel te geven over die geestelijke onvrijheid en daarmee over het moreel ontoerekeningsvatbaar zijn van neurotische cli\u00ebnten: waren het de therapeuten of waren het de zielzorgers? Omdat Terruwe als katholieke arts onder haar cli\u00ebnten veel priesters, kloosterlingen en seminaristen had, die gebukt gingen onder psychische problemen, samenhangend met hun onderdrukte seksualiteit, kwam spoedig een stroom van geruchten op gang over seksuele adviezen die zij hun in strijd met de kerkelijke regels zou geven. Al in 1950 werd van kerkelijke zijde op last van de bisschoppen het eerste onderzoek hiernaar ingesteld. Zij en haar raadsman Duynstee werden toen nog vrijgepleit. Terruwe zelf werd in het rapport \u2018rechtzinnig in de leer\u2019 en \u2018voorzichtig in de practijk\u2019 genoemd. De geruchten en verdachtmakingen bleven echter doorgaan. In 1954-1955 volgde een nieuw kerkelijk onderzoek, nu in opdracht van Rome zelf. Het resulteerde in 1956 in een niet ondertekend stuk \u2018Quaedam admonitiones\u2019, waarin tegen de \u2018verderfelijke\u2019 opvattingen van Terruwe en Duynstee werd gewaarschuwd. Ook werden alle kerkelijke leiders in Nederland in brieven tegen hen gewaarschuwd en werd het hun verboden om priesters, seminaristen en kloosterlingen die onder hun gezag stonden, naar een psychiater of psychotherapeut van het andere geslacht te sturen. Terruwe werd niet met name genoemd, maar het was zonneklaar dat zij werd bedoeld. Duynstee, die juist met emeritaat was gegaan, werd door zijn oversten naar Rome \u2018verbannen\u2019. Pas in 1960 mocht hij in stilte naar Nederland terugkeren. Hij mocht Terruwe niet meer ontmoeten, maar ze bleven in het geheim contact \n\n\n\nhouden. Terruwe, die zelf niet was gehoord en zich op lasterlijke wijze in haar eer en goede naam zag geschaad, deed verschillende pogingen om eerherstel te krijgen. Uiteindelijk ging ze in 1964 over tot openbaarmaking van de gebeurtenissen in een in zeer beperkte kring verspreid boekje Opening van zaken (in usum privatum) . Sindsdien sprak men van de \u2018affaireTerruwe\u2019. Een jaar later, in april 1965, werd ze na tussenkomst van kardinaal Alfrink door paus Paulus VI of\ufb01cieel gerehabiliteerd. In het Vaticaan werd de eerst zo verguisde psychiater nu spoedig een graag geziene gast. Paus Paulus las een in het Frans vertaald boekje van haar en er kwam een direct contact tot stand. Ze kreeg in 1969 een \u2018onbeperkte\u2019 audi\u00ebntie bij hem en bezocht hem ook daarna in Rome. Het persoonlijke contact met de paus zal zeker ook verband hebben gehouden met de omstandigheid dat Terruwe zich intussen, evenals overigens Duynstee, had gemanifesteerd als verdedigster van zijn zeer beperkende leer inzake huwelijk, celibaat en geboorteregeling. De Romeinse perikelen weerhielden Anna Terruwe niet te blijven publiceren en haar onderzoek op het gebied van de neurosen voort te zetten. In 1962 verscheen haar boekje De frustratieneurose . Daarin stelde ze dat mensen door het streven naar zelfbevestiging zo met zichzelf en anderen in de knoop kunnen raken dat een neurotische misvorming van geheel eigen aard optreedt, die volgens haar nog niet eerder was beschreven. Zij noemde deze neurotische misvorming \u2018frustratieneurose\u2019. Ook kenmerkend voor dit neurotisch syndroom was volgens haar dat het, anders dan de door Freud beschreven neurosen, niet veroorzaakt werd door verdringing. Voor de therapie was haar hypothese belangrijk dat mensen van jongs af aan bevestiging nodig hebben om psychisch en geestelijk tot een volwaardig mens te kunnen uitgroeien. Bevestiging is het gebeuren waarbij mensen aan elkaar waardegevoel schenken en van elkaar waardegevoel ontvangen. Deze inzichten werden het uitgangspunt voor een door haar ontworpen professionele behandelwijze, maar bevestiging was volgens haar ook mogelijk in een persoonlijke relatie van mens tot mens. Anna Terruwe besefte niet de eerste wetenschapper te zijn, die over het belang van bevestiging sprak. Toch moet het voor haar een grote teleurstelling zijn geweest dat het ziektebeeld van de frustratieneurose door haar vakgenoten in de psychiatrie nooit wetenschappelijk werd erkend. De zenuwarts Marlet verklaart dat vanuit een vermoeden dat de meeste collegae dergelijke pati\u00ebnten rangschikten in de bredere categorie van lijders aan verwaarlozingsverschijnselen dan wel neurotici. Ook haar eigenzinnige terminologie bevorderde de aanvaarding van haar inzichten niet. Een andere grote tegenslag in deze jaren was het plotselinge overlijden van Duynstee, haar \u2018leermeester\u2019, in 1968 in Frankrijk, toen zij samen onderweg waren naar Rome. Kort daarna begon Terruwe haar idee\u00ebn over bevestiging te ontvouwen voor een groot publiek. Ze schreef ruim twintig populariserende boekjes en hield tot op hoge leeftijd honderden lezingen in binnen- en buitenland. Er verschenen ook twee grammofoonplaten met lezingen in 1970 en 1971 en een tiental geluidscassettes in de jaren \u201980. Bij haar publieksoptredens cultiveerde ze bewust een aristocratische, ja zelfs majesteitelijke uitstraling. Haar dictie leek op die van koningin Wilhelmina. Haar boekje De frustratieneurose beleefde vele herdrukken tot de zevende druk in 1998. Een internationaal eerbetoon was het eredoctoraat van het katholieke Anna Maria College in Paxton, Massachusetts (VS), dat ze in juni 1974 in het bijzijn van kardinaal Alfrink ontving. Eind jaren \u201970 was Anna Terruwe een van Nederlands bekendste psychiaters. Inzake de seksuele moraal en de leer van de kerk bleef ze streng. Mensen die hiermee problemen hadden, leden volgens haar aan een tekort aan bevestiging en een gebrek aan geestelijke volwassenheid. Haar behoudende opvattingen werden echter minder gewaardeerd, zoals blijkt uit het liedje over homoseksualiteit uit de musical Foxtrot (1977) \u2018Wat ik nou toch heb gelezen\u2019. Terruwe wordt niet met name genoemd, maar iedereen wist dat zij wordt bedoeld met de genoemde \u2018Nijmeegse Psychiater\u2019. Ze werkte haar bevestigingsleer intussen verder uit tot ook een maatschappelijke leer. Ze kwam tot het inzicht dat ook een menselijke samenleving als geheel fundamenteel scheef kan groeien door het streven naar zelfbevestiging en dat deze zelfgerichtheid ten koste gaat van andere mensen en samenlevingen. Een bijzondere doelgroep vormden voor haar de maatschappelijk hooggeplaatsten. In 1978, 1979 en 1983 vonden op uitnodiging van de familie Van Heek een drietal bijeenkomsten met bekende politici plaats op hun kasteeel Bergh te \u2019s-Heerenbergh. In 1981 werd de Dr. Anna Terruwe Stichting opgericht met het doel haar gedachtegoed te behoeden en te bewaren en de verspreiding van de leer der bevestiging, zo ruim mogelijk, te bevorderen. De Stichting is nog altijd actief. In 1982 keerde Anna Terruwe, nadat ze 70 was geworden, terug naar Deurne en vestigde ze zich samen met haar huishoudster in haar ouderlijk huis, dat ze altijd \n\n\n\nhad aangehouden en waar ze in de weekends verbleef. Ze ging daar verder met de verbreiding van haar leer en ontving onder anderen de Belgische kardinaal Danneels en prominente politici. Ze ondersteunde actief de Dr. Anna Terruwe Stichting. In 1984 werd een zusterstichting in Belgi\u00eb opgericht. In 1985 volgde de opening van een Dr. Anna Terruwe Centrum in Deurne en in 1987 van een vergelijkbaar centrum in Gent. Een eigen tijdschrift met de titel ABRI, Tijdschrift voor bevestigend samenleven ging vanaf 1984 verschijnen. Haar vielen in deze laatste levensfase opnieuw eerbewijzen ten deel. In 1986 werd ze bij haar 75ste verjaardag koninklijk onderscheiden en benoemd tot Of\ufb01cier in de Orde van Oranje-Nassau. Ook verscheen in 1987 een vriendenboek Bevestigend samenleven . Terruwes laatste levensjaren waren moeilijk. Haar intussen ook bejaarde huishoudster, die haar altijd trouw had gediend, overleed na een langdurige ziekte. Ook voor haar zelf gingen de jaren tellen. Ze werd moeilijk ter been en daardoor minder mobiel en sloot zich steeds meer van de buitenwereld af. In 2004 overleed ze op 92-jarige leeftijd in Deurne. Anna Terruwe heeft een zeer arbeidzaam leven geleid. Ze oefende ruim 50 jaar haar praktijk uit. Naar ze zelf in 1994 zei, ontving ze in totaal circa 17.000 mensen. Over haar eigen persoon was ze zeer gesloten. Ze schermde haar priv\u00e9leven af. Over haar liefhebberijen is weinig bekend. Ze speelde piano, schreef gedichten en \ufb01etste graag en veel. Ze was een charismatische vrouw en moet een zeer empathische, zeer bekwame therapeute zijn geweest. Haar pati\u00ebnten noemden haar hartelijk, warm en menselijk. Sommigen van hen volgde ze jarenlang. Omgekeerd werd ze door sommigen van hen verafgood. Daarnaast wekte haar moed om tegen heersende opvattingen in haar eigen weg te gaan vooral in de jaren \u201950 en \u201960 ook bewondering. Vanaf de jaren \u201970 vereenzelvigde ze zich steeds meer met haar bevestigingsleer, volgens Marlet haar belangrijkste bijdrage op wetenschappelijk gebied en het meest waardevolle deel van haar totale werk als psychotherapeute. De verbreiding daarvan werd nu haar totale levensvervulling. Ze had steeds sterker het besef een taak te hebben, waarvan de betekenis boven haar uitging. Ze was er heilig van overtuigd dat ze op dat terrein een roeping, een missie had en dat haar gedachtegoed eens zou doorbreken. Ze legde, naarmate de jaren vorderden, steeds sterker de nadruk op het belang hierbij van de weerhoudende liefde. Deze liefde, die was ge\u00ebnt op de attitude die een psychiater beroepshalve ten opzichte van een cli\u00ebnt dient te hebben, groeide bij haar uit tot een ideaal, dat elk mens zou moeten nastreven, maar feitelijk onbereikbaar was. Daarmee ging ze, zoals Winkeler terecht opmerkt, net een stap te ver. Voor kritiek op haar leer was Terruwe evenwel niet ontvankelijk. Discussies hierover ging ze uit de weg. De Nijmeegse theoloog Grossouw typeerde al in 1981 deze late Terruwe treffend als een christelijke goeroe. Haar grote religiositeit zal aan deze zendingsdrang niet vreemd zijn geweest. Anna Terruwe was een diepgelovig mens. Haar verblijf in het klooster was dan wel kort, maar feitelijk is ze een kloosterlinge in de wereld gebleven. Volgens Marlet is Terruwe \u201cmeer een kind van haar tijd\u201d gebleven dan men in 1949 kon vermoeden. Daarbij kan de invloed die de 25 jaar oudere Duynstee op haar had, moeilijk worden overschat. Mogelijk had die blijvende gehechtheid aan haar achtergrond, haar opvoeding en haar vorming ook te maken met haar afkomst en persoon. Evenals haar ouders was Anna Terruwe zeer standsbewust in al haar contacten. Ze was voorts zeer eigenzinnig en haar vermogen tot zelfkritiek was niet sterk ontwikkeld. Dat ze daardoor later haar eigen invloed ging overschatten, is tragisch te noemen, omdat ze tegelijkertijd een ongewoon begaafde vrouw was, die voor veel mensen veel heeft betekend. Ook door haar uiterst behoudende opvattingen over de seksuele moraal, haar traditionele opvattingen over de katholieke kerk en haar leergezag \u2013 in weerwil van de eigen ervaringen hiermee \u2013 en haar eigenzinnig taalgebruik heeft ze later steeds meer mensen van zich vervreemd, die zich wel door haar bevestigingstheorie voelden aangesproken. Dat is jammer, want de kern hiervan, de waarde van bevestiging in alle menselijke betrekkingen, blijft onverminderd gelden.", "Adam Caspar Willem Nies": "Adam Caspar Willem Nies heeft een opmerkelijke bestuurlijke carri\u00e8re gekend. In de eerste plaats was hij notaris. Ten tweede was hij secretaris, eerst tot 1795 van de hoge heerlijkheid Het Loo, daarna tot 1806 van het schoutambt Apeldoorn. Vervolgens werd hij in 1806 aangesteld tot schout van dit schoutambt. Nies heeft zich al vroeg toegelegd op het verkrijgen van een bestuurlijke/ambtelijke functie; in die dagen een niet zo heel vreemde keuze voor zonen van wie de vader een bestuurlijke functie vervulde of rentenier was. Nies\u2019 vader voldeed aan beide kwalificaties. Evenals andere jongemannen met dezelfde ambities volgde hij een rechtenstudie te Harderwijk. Hij behaalde er in 1768 zijn meestertitel. Nu was het zo dat er tot de 18de eeuw hoegenaamd geen notarissenopleiding bestond; het vak leerde je in de praktijk. In die tijd keek de samenleving niet al te hoog op tegen het notariaat. Het heette nog een beroep, geen ambt. Had een juridisch opgeleide geluk, dan kon hij werkervaring opdoen in een functie die enig aanzien genoot. Nies was zo iemand, want hij belandde in het (dagelijks) bestuur van de hoge heerlijkheid Het Loo. Hij zal, zoals te doen gebruikelijk, aanvankelijk niet veel meer dan klerk zijn geweest, belast met maken van afschriften die bewaard dienden te worden. Dat bewaren moet hem goed zijn afgegaan, want vanaf 1787 was hij secretaris van de hoge heerlijkheid. In deze functie legde hij protocollen vast betreffende de vrijwillige-, criminele- en civiele rechtspraak. Ook verzond hij uitnodigingen aan betrokken schepenen wanneer de drost van de hoge heerlijkheid namens de stadhouder recht sprak. De werkzaamheden die Nies nu verrichtte, werden mede door ontwikkelingen in Frankrijk, waar het \u2018ambt\u2019 van notaris begon te stijgen op de maatschappelijke ladder, steeds meer onmisbaar geacht voor een goed functionerend bestuur. Juist in deze jaren was er in de Republiek veel politieke en maatschappelijke onrust vanwege het weifelend bestuur van stadhouder Willem V, een stroef draaiende economie, het verlies van een rol van enige betekenis op het wereldtoneel en een samenleving die in de ogen van sommigen hoognodig bestuurlijk en economisch hervormd diende te worden. De Patriotten, politiek bewuste burgers en democratische en aristocratische regenten, moesten niets hebben van het stadhouderlijk bestuur. Weliswaar verloren ze na het Pruisische militaire ingrijpen vanaf september 1787 tijdelijk hun machtspositie, maar de hierop volgende stadhouderlijke Restauratie had evenmin enig kans van slagen. Nies stond sympathiek tegenover de Patriotten; evenzeer was hij ervan overtuigd dat het bestuur intussen door moest gaan. De jaren 1787-1795 waren voor hem een tijd waarin hij als secretaris enerzijds openlijk loyaal tegenover Willem V had te zijn, anderzijds verstond hij sinds de gebeurtenissen volgend op de Franse Revolutie (1789) de tekenen des tijds. Zijn werk heeft er niet onder geleden, maar we zien wel dat hij het notarisschap meer en meer vanuit zijn woonplaats Loenen beoefende en steeds minder op Het Loo vertoefde. Naast secretaris-protocolhouder van de hoge heerlijkheid was hij in Loenen dankzij landerijen in Veld- en Veenhuizen, alles bijeen zo\u2019n 112 morgen, die zijn tweede echtgenote in het huwelijk had ingebracht, een niet onbemiddeld grootgrondbezitter. Het meeste werk daaraan liet hij over aan een knecht. In Loenen raakte hij bevriend met de katholieke edelman O.G.W.J. Hackfort tot ter Horst, die evenals hij de patriotse zaak \u2018zeer aangedaan\u2019 was. In de winter van 1794/95 moesten Hessische en Engelse huurlegers de grens bij de grote rivieren verdedigen tegen de Franse revolutionaire volkslegers die ook de inwoners van de Republiek wilden \u2018bevrijden van hun tirannen\u2019. Toen Nies werd gevraagd aan deze huurlegers hand- en spandiensten te verlenen, weigerde hij dit op grond van zijn politieke overtuiging. Nadat de Fransen in januari de Republiek hadden \u2018bevrijd\u2019 werd het bestuur van de toen ontstane Bataafse Republiek grondig hervormd. Omdat de stadhouderlijke familie naar Engeland was gevlucht en het Bataafs bestuur de zaken van onderop wilde wijzigen, werd de hoge heerlijkheid Het Loo opgeheven en het schoutambt Apeldoorn heringevoerd. Enkele papiermakers en voormalige ambtenaren van de heerlijkheid streden om het hardst wie de belangrijkste lokale bestuurders zouden worden. Nies en Hackfort echter namen vanuit Loenen voor het Intermediair Gelders Bestuur de honneurs waar. Eerstgenoemde kreeg de administratieve en \ufb01nanci\u00eble taken toegewezen en bleef secretaris. Hackfort verrichtte de gerechtelijke opsporings- en aanhoudingstaken. Vanaf januari 1798 kregen de Unitarissen het enige maanden voor het zeggen. Om het land beheersbaar te kunnen besturen wensten ze grotere lokale bestuurseenheden. Dit hield voor Apeldoorn in dat van bovenaf een samengaan met het schoutambt Voorst werd opgelegd. Het was vooral aan Nies te danken \u2013 hij werd augustus 1798 eerste secretaris \u2013 dat dit samengaan geen \ufb01nancieel rampspoed met zich heeft meegebracht, zoals elders. Al direct werd besloten een kleine kas voor lopende zaken in te richten. Bovendien \n\n\n\n\nkwamen Nies\u2019 kwaliteiten als notaris goed te pas. Van alle gewichtige zaken maakte hij akten die vervolgens in protocollen werden vastgelegd. In 1800 was de samenvoeging al weer voorbij. Apeldoorn en Voorst konden zonder al te veel problemen van elkaar worden gescheiden. Het zijn wellicht de bij deze en eerdere gelegenheden getoonde administratieve kwaliteiten van Nies geweest die hem na 1801 van pas kwamen bij de uitoefening van het schoutambt. Dat deze functie voor hem geknipt bleek, lag des te meer voor de hand daar de opsporingstaken uit het ambt van schout werden gelicht. De Hattemse baljuw-drost E.A. Daendels was voortaan de regionale opsporingsambtenaar. Voordat Nies zich kon laten gelden als de nieuwe schout had hij tot 1806 een competentiestrijd te voeren met het Apeldoorns municipaal bestuur, bestaande uit leden van de lokale middenklasse. Het Departementaal Bestuur van Gelderland greep ten slotte in. Daarmee was de rol van de plaatselijke bevolking in dat lokaal bestuur uitgespeeld. Voortaan namen notabelen als admiraal J.H. van Kinsbergen iedere gelegenheid te baat om zich met dat bestuur te bemoeien. Nies bleef, stellig vanwege zijn kwaliteiten, telkens buiten schot. Het was zelfs zo dat na de komst van koning Lodewijk Napoleon, die vanaf 1807 steeds vaker op Het Loo vertoefde, Nies schout bleef. De koning had vergaande plannen met het gebied rond het paleis. Hij wilde er een bestuurlijk centrum van maken en liet per 1 januari-1809 het kerkdorp Vaassen samengaan met Apeldoorn, Beekbergen en Loenen. De naam van het nieuwgevormde gebied werd: schoutambt Het Loo. Welke plannen Lodewijk Napoleon met het gebied heeft voorgehad, zullen we nooit precies weten, want na zijn abdicatie op 2 juli 1810 werd de situatie van voor 1809 heringevoerd. Het schoutambt van Nies kreeg evenals dat van zijn plattelandscollega\u2019s in het begin van de 19de eeuw een ander aanzien. De plattelandsschout zat de municipaliteitsraad voor en hield toezicht op de al maar toenemende administratieve werkzaamheden. Voorts zag hij toe op de juiste uitvoering van de stroom van nieuwe wetten en maatregelen vanuit Den Haag of Arnhem. Met het klimmen der jaren viel Nies het besturen \n\n\n\nvan een der grootste schoutambten van Nederland niet mee. Voor hem kwam de zoveelste wijziging van het plattelandsbestuur, ditmaal op last van keizer Napoleon, die Nederland in de zomer van 1811 had ingelijfd, als een geschenk uit de hemel. In augustus 1811 volgde de overhandiging van een goed bijeengehouden administratie en op orde zijnde \ufb01nanci\u00ebn van Nies aan zijn opvolgers J.C. van Lichtenberg en J.H. Gunningh. Toch wilde het verfranste bestuur Nies erbij blijven betrekken en stelde hem aan als maire van Loenen. Verscheidene Franse wetten werden intussen ook in Nederland ingevoerd, waaronder die op het notariaat (16 maart 1803). In Frankrijk was de notaris een onmisbaar zelfstandig onderdeel van het lokaal en departementaal bestuur geworden. In Nederland zette zich een zelfde ontwikkeling in rap tempo in. Het verklaart waarom Nies zich weinig gelegen liet liggen aan dat Loenense mairieschap, het zelfs volgens zijn superieuren verwaarloosde. Hij liet het werk over aan Hackfort tot ter Horst. Ondanks zijn hoge leeftijd zette hij zich in voor het in aanzien stijgende notarisambt. Hij noemde zich met graagte \u2018Notaire Imperial, \u00e0 la r\u00e9sidence de Loenen, Canton Brummen, Arrondissement d\u2019Arnhem, d\u00e9partement d\u2019IJssel Sup\u00e9rieur\u2019. In deze tijd van toenemende verwarring, onder meer ten gevolge van de verschillende Napoleontische oorlogen, naast de vele wetgeving die het continent teisterde, was het juist zo\u2019n waarborg van juridische zekerheid die de burgerij bij voorkeur zocht. Ook nadat het Koninkrijk der Nederlanden in 1815 definitief werkelijkheid werd, bleef Nies voor de Loenense en nu ook de Eerbeekse en Brummense bevolking de notaris bij uitstek. Nadat de nieuwe bestuursreglementen voor het platteland van Gelderland op1 januari 1818 van kracht waren geworden, werd naast schout en assessoren (voorlopers van de latere wethouders) een gemeenteraad in het leven werd geroepen, waarvan de leden tot de aanzienlijke burgerij diende te behoren. De voor het schoutambt Apeldoorn benoemde schout J.A.J. baron Sloet tot Olthuis zocht Nies aan hierin namens Loenen plaats te willen nemen. Tot aan zijn dood heeft Nies deze functie getrouwelijk bekleed. Hij etaleerde daarbij meer dan eens zijn inzichten op administratief en juridisch terrein. Op 29 april 1820 stierf Nies te Loenen. Zijn invulling van zijn verschillende functies zorgde voor continu\u00efteit van het bestuur. Hierdoor traden minder spanningen op dan elders, waar deze onder meer vanwege financieel en bestuurlijk wanbeheer onmiddellijk na 1813 aan het licht traden. Nies was geen baantjesjager, zoals er toentertijd wel voorkwamen. Of zoals hij het desgevraagd eens zei: \u201cIk stel geen roem in aristocratie, noch eer in heerszucht.\u201d", "Johannes Wilhelmus Boerbooms": "Uit de berichten na Boerbooms\u2019 overlijden blijkt dat hij werd beschouwd als een bezielde architect met een grote liefde voor zijn vak. Men kende hem als een \u201ceenigszins eenzelvig mensch, die den omgang met vakgenooten niet zocht.\u201d Bovendien: \u201cHoewel velen in opvatting met Boerbooms verschilden, respecteerde ieder in hem den eerlijken collega.\u201d J.W. Boerbooms schiep een groot aantal gebouwen, vooral in het oosten van het land. Het katholieke netwerk van pastoors, regenten en notabelen vormde het kader waarbinnen veel werken tot stand kwamen. Behalve kerkelijk werk ontwierp hij ook profane gebouwen. Boerbooms\u2019 vorming werd vooral bepaald door de periode dat hij werkzaam was op het architectenbureau van P.J.H. Cuypers (1827-1921) in Amsterdam. Net als bij deze bouwmeester speelden ook bij Boerbooms de idee\u00ebn van de Franse architectuurtheoreticus E.E. Viollet-leDuc (1814-1879) een grote rol. Daarnaast werd Boerbooms\u2019 architectuuropvatting bepaald door het gedachtegoed van het Utrechtse St.-Bernulphusgilde, het toonaangevende genootschap van kunstenaars en architecten op kerkelijk gebied. J.W. Boerbooms kreeg zijn opleiding allereerst van zijn vader in Arnhem. Alhoewel de werkplaats in de bronnen wordt vermeld als een timmerwinkel, moet Boerbooms\u2019 vader ook worden gezien als architect; de beroepen timmerman en aannemer-architect golden vaak als identiek. Boerbooms kreeg bovendien les van W. Kleijn, een in zijn tijd vrij bekende Arnhemse bouwmeester. Hierna kwam hij terecht bij P.J.H. Cuypers, onder wiens leiding hij opzichter was bij de bouw van een kerk met klooster in Brussel (18681872). Omstreeks 1873 vestigde J.W. Boerbooms zich als zelfstandig architect in Arnhem. Hier woonde en\n\n\n\nwerkte hij in zijn geboortehuis aan de Korenmarkt 16, waar ook zijn ouders woonden. Tekenend voor Boerbooms\u2019 passie voor de bouwkunst is dat hij als jongen al werd gefascineerd door historische bouwfragmenten. Dit blijkt uit een notitie uit 1888, waarin hij schreef zich te kunnen herinneren dat tijdens een door zijn vader uitgevoerde verbouwing achter de lutherse kerk (Korenmarkt) diepliggende \n\n\n\ngangen en oude straatniveaus waren aangetroffen. Boerbooms bezat toen nog steeds de romaanse dakpannen die hij destijds had gevonden. Archeologische interesse vormde een wezenlijk aandeel in zijn bestudering van de bouwkunst uit het verleden. Zijn gedrevenheid om waardevolle nieuwe architectuur te scheppen beperkte zich niet tot bouwopdrachten, maar kwam ook tot uiting in het onderricht aan toekomstige ambachtslieden. Boerbooms was leraar lijntekenen aan de Gemeente Avondschool voor Handwerkslieden. Met anderen bereidde hij ambachtswedstrijden voor. Bij zijn begrafenis werd onder meer namens de Arnhemse St.-Jozefs Gezellenvereniging gesproken, de belangenorganisatie voor timmerlieden. Van de Maatschappij tot Bevordering der Bouwkunst, die erop was gericht om door architectenbijeenkomsten idee\u00ebnuitwisseling te laten plaatsvinden, was Boerbooms een enthousiast lid. Enige jaren was hij voorzitter van de afdeling Arnhem. Zoals blijkt uit zijn voordrachten bij de Maatschappij en excursiedeelnames, zijn literatuurkeuzes, zijn opmetingen van historische gebouwen, enzovoort, uitte zijn studiedrang zich zowel in theorie als praktijk. Zijn katholieke engagement kwam onder meer tot uiting in het lidmaatschap van het zangkoor van de (kleine) St.-Eusebiuskerk. Waarschijnlijk was Boerbooms ook lid van de St.-Vincentiusvereniging; leden hiervan droegen hem ten grave (ook zijn vader was Vincentiaan geweest). Helaas is het moeilijk om een helder overzicht te krijgen van Boerbooms\u2019 oeuvre. Na zijn vroegtijdige overlijden raakten bouwtekeningen verspreid over de architectenbureaus die de lopende projecten overnamen. Veel gebouwen die Boerbooms ontwierp, gingen door oorlogsgeweld of sloop verloren. Tot zijn vroege opdrachten behoren de ontwerpen voor een villa, en een stal en koetshuis met koetsierswoning in Arnhem (1874-1875). Het gaat hier om gebouwen waarin de architect nog zoekt naar een eigen stijl. Enerzijds is zijn nadruk op baksteengebruik al zichtbaar, anderzijds is nog een ori\u00ebntatie op het Eclecticisme te zien. Voor de hiernavolgende jaren is er een hiaat in de lijst van bekende werken. In 1882 duikt Boerbooms\u2019 naam weer op. In dat jaar verbouwde hij het huis Kostverloren in Elst. Een jaar later kreeg hij zijn eerste opdracht als kerkenbouwer, voor de O.L.Vrouwe Visitatie in Velp, die in 1885 werd voltooid. Men gaf hem de voorkeur boven kerkenbouwers met een gevestigde naam, zoals A. Tepe en Gerard te Riele. Vanaf 1885 zijn steeds meer opdrachten te traceren. Zo bouwde Boerbooms in dat jaar een school voor het Insula Dei-gesticht in Arnhem ( Jansstraat, gesloopt in 1961). Deze katholieke instelling, die zich richtte op onderwijs, bejaarden- en wezenzorg, werd een van Boerbooms\u2019 belangrijkste opdrachtgevers. Tot aan zijn dood bouwde hij diverse scholen voor dit gesticht, alsook de kapel van het klooster aan het Walburgisplein (1891-1892). Slechts de achtervleugel (1894) van de school aan de Weverstraat bleef behouden. Behalve de kerk in Velp en de kapel van Insula Dei ontwierp Boerbooms ook de volgende kerken en kapellen: een kerkhofkapel te Sneek (St.-Martinuskerkhof, 1892), de H.H. Petrus en Pauluskerk in Goor (1893-1894), de St.-Willibrordus in Vilsteren (18961897), het schip van de Apeldoornse Mariakerk (18971898), de kapel van het St.-Claraklooster te Silvolde (1899, gesloopt 1983), en de H. Werenfriduskerk in Zieuwent (1898-1899). Van de kapel van het St.-Elisabeths Gasthuis in Arnhem realiseerde Boerbooms de onderbouw in 1897. Pas na zijn dood werd hierboven de kapel zelf naar diens plannen gebouwd (19041906). Boerbooms\u2019 ontwerp voor de Sneeker kerkhofkapel zal hebben samengehangen met de familieachtergrond van zijn vrouw, die uit Sneek afkomstig was. Bij de opdracht voor de Vilsterense kerk was de inbreng van Willem Cremers, eigenaar van het landgoed waarop het godshuis werd gebouwd, doorslaggevend. Deze vice-president van het Arnhemse gerechtshof was een regent van genoemd St.-Elisabeths Gasthuis, waarvan J.W. Boerbooms de vaste architect was. Beiden kregen ook met elkaar te maken door hun activiteiten voor de St.-Jozefs Gezellenvereniging. Bij de keuze voor Boerbooms als ontwerper van de kerk van Zieuwent speelde behalve zijn inmiddels gerenommeerde positie waarschijnlijk ook bankier Louis Sprenger uit Arnhem een grote rol. Zowel van de bedoelde parochie als van het Arnhemse St.-Elisabeths Gasthuis behartigde hij de \ufb01nanci\u00ebn. Dit gasthuis (1893-1895) is een van de bekendste scheppingen van Boerbooms. Het werd beoordeeld als een modelhospitaal, en was voorzien van de modernste vormen van ventilatie, verwarming, enzovoort. De neo-renaissancevormgeving weerspiegelt Boerbooms\u2019 architectuuridee\u00ebn; zijn kennis van voorbeelden uit het verleden vertaalde hij in nieuwe gebouwen. In enkele details toont het St.-Elisabeths Gasthuis invloed van de Nederrijns-gotische bouwkunst, die vooral in Boerbooms\u2019 kerkelijke werk een grote rol speelde. Net als in de baksteenbenadrukking sloot hij daarmee aan bij het Utrechtse St.-Bernulphusgilde. Het vermoeden bestaat dat Boerbooms meermalen samenwerkte met de belangrijkste vertegenwoordiger \n\n\n\nvan dit gilde, architect A. Tepe (18401920). Zo is bekend dat hij bij Tepes St.-Jan de Doperkerk in Arnhem (1894-1895) een pastorie bouwde. Boerbooms\u2019 profane werken betreffen onder meer herenhuizen, pak- en winkelhuizen. Het baksteengebruik verraadt ook hier zijn voorkeur voor het ambachtelijke, een aspect dat overigens ook geldt voor de siersmeeddetails binnen zijn ontwerpen. Zijn restauratieprojecten boden hem de kans om waardevolle bouwkunst uit het verleden te behouden, zoals de hervormde kerken van Rheden en Aalten, en de Grote of Eusebiuskerk in Arnhem. Ten slotte moet nog worden gewezen op zijn ontwerpen voor grafmonumenten, kerkbanken en zelfs een doopvont. Zoals collega A.R. Freem het verwoordde na Boerbooms\u2019 overlijden: \u201cElk onderwerp, hem gegeven, bestudeerde hij met liefde en toewijding tot in de kleinste details, en met den practischen blik, hem eigen, werden de details serieus verzorgd.\u201d Dat Boerbooms zich hierbij niet liet afleiden door ontwikkelingen die haaks stonden op zijn overtuiging, blijkt uit het volgende: \u201cGeen oogenblik, geen enkelen trek zijner teekenpen heeft hij geofferd aan den waan van den dag, aan wat hij, met zijn ontwikkeld kunstenaarsoog en degelijke vorming als wansmaak, als strijdig met de strenge eischen zijner hooge meesteres, de kunst, veroordeelde.\u201d", "Kerst Zwart": "Molenaar Wilt Haijes, overgrootvader van Kerst Zwart, liep zondags graag in een wit pak met witte pet en witte pantoffels. Toen hij in 1812 naar het gemeentehuis moest om de familienaam te laten vastleggen, zei de ambtenaar: \u201cNou Wilt, voor jou is het gemakkelijk, daar maken we maar De Wit van.\u201d \u201cNee, ik wil de rest van mijn leven Zwart heten\u201d, was het antwoord en aldus geschiedde. Op 1 april 1859 werd Kerst Zwart geboren te Nijehaske in de gemeente Haskerland (Heerenveen) als zoon van Sander Kerstes Zwart en Annigje Hendriks Bloemsma. In het begin van zijn schrijversloopbaan gebruikte Zwart vaak de naam K.S. Zwart. De S staat voor Sander, de naam van zijn vader. Hij is ondanks zijn langdurig verblijf in Gelderland altijd een Fries gebleven. Toch werd hij na zijn overlijden op 2 december 1935 te Bloemendaal in Ruurlo begraven. Zijn grafmonument draagt de tekst: \u201cHij gaf zijn beste krachten aan de Jeugd en was door ieder kind bemind.\u201d Kerst Zwart kwam in juni 1885 naar Lochem. Daarv\u00f3\u00f3r was hij onderwijzer geweest in het Groningse Beerta. Zwart gaf in Lochem les aan de Muloschool op basis van een drietal akten die hij behaald had. De toenmalige jongensschool werd in 1908 samengevoegd met de meisjesschool, maar toen was Zwart allang vertrokken naar Ruurlo. Op 13 augustus 1885 behaalde hij in Arnhem zijn akte van bekwaamheid als hoofdonderwijzer en op 1 mei 1889 benoemde de gemeenteraad van Ruurlo hem tot hoofd van de openbare lagere school in die plaats. Voordat het echter zo ver was moest er eerst een vergelijkend examen plaatsvinden tussen de kandidaten die gereageerd hadden op de oproep van burgemeester en wethouders van de gemeente Ruurlo. De schoolopziener selecteerde uit vijftien kandidaten er vijf, waaronder Kerst Zwart, om aan het vergelijkend examen deel te nemen. Hoewel Zwart op zowel het schriftelijke als het mondelinge examen niet het hoogste aantal punten haalde, werd hij toch door de gemeenteraad gekozen om hoofd te worden van de lagere school (school A). De onderwijzer Zwart is vooral bekend geworden door zijn boeken en artikelen over de natuur in de Achterhoek, een naam die hij overigens niet graag gebruikte. Hij sprak liever van de Graafschap. Zijn bekendste werk is het Vogelboek, zangers en krassers , waarvan in 1953 de vijfde \u2013 bewerkte \u2013 druk verscheen. Andere boeken van hem zijn: De blokhut in het Stoeveveld , Lief en leed , Zomerweelde en dorre dagen , De Nederlandsche zoogdieren , Graafschapse geschiedenis en In en om het kleine dorp . Uit dit korte rijtje blijkt dat geschiedenis hem ook in hoge mate inspireerde \n\n\n\n\n\ntot schrijven. Daarnaast heeft hij een aantal methoden voor de lagere school geschreven, waaronder Het meetkundig rekenboek en Natuurkunde voor de volksschool . In 1911 begon hij met het schrijven van stukjes voor de Zutphense Courant onder de titel Kijkjes Buiten ; later verschenen er ook artikelen van hem in de Lochemse Courant , Buiten , Eigen Haard , Voor \u2019t jonge Volkje en tenslotte in Onze Aarde . Zijn levendige manier van vertellen heeft hij ongetwijfeld in zijn jeugd opgedaan in de omgang met zijn grootvader, die de kleine jongen boeide met verhalen uit De Aarde en haar Volkeren en Kennis en Kunst . Misschien be\u00efnvloedde een oom, die met hem heel Friesland doortrok, hem in dit opzicht nog meer. Kerst Zwart was een geboren Fries, maar voelde zich uitstekend thuis in de Graafschap. Het dialect van de streek heeft hij zich echter nooit eigen gemaakt. Toch schreef hij in het dialect, maar volgens zijn jongste zoon, Hans Zwart (1905-1995), was het zijn vrouw, Johanna Wilhelmina Bouwmeester, een Lochemse, die hem hierbij hielp. Zwart was een bekende figuur in de omgeving van Lochem en Ruurlo. Hij was bestuurslid van de Oudheidkundige vereniging De Graafschap en kende onder anderen de bekende H.W. Heuvel, hoofdonderwijzer en streekhistoricus, goed, waarmee hij de passie voor volk en land deelde. Zijn zoon vertelde dat het gewoon was, dat tijdens lange wandelingen bij de ene boerderij aangeklopt werd omstreeks koffietijd voor een kopje kof\ufb01e, en weer bij een andere boerenplaats omstreeks 12 uur meegegeten werd uit de pot met aardappels en spekvet. De in 1954 nieuw gebouwde school A kreeg in 1977 de naam \u2018Kerst Zwartschool\u2019 en eerde hiermee de bekende plaatsgenoot en het oudhoofd van deze school.", "Adam (Daem) van Nuys (Nues)": "Van Nuys was waarschijnlijk geen geboren Geldersman. Voor hij op 9 april 1546 door een aanstelling van de Gelderse stadhouder Filips van Lalaing als dienaar van de kanselarij in dienst kwam van de Gelderse overheid, heeft hij in Middelburg gewoond en waarschijnlijk ook in Dordrecht. Samen met drie anderen, die tegelijktijd in de functie werden aangesteld, behoorde hij daarmee tot de eerste dienaren van de kanselarij onder het Habsburgse bewind van Karel V. Voor een klein vast jaarlijks bedrag van 24 ponden en 12 schellingen (van 40 Vlaamse groten) verrichtten ze ondersteunende werkzaamheden bij het werk van stadhouder, kanselier en raden, en van de momber. Enerzijds moesten ze die bij de gewestelijke justitie assisteren bij het oppakken, bewaken en vervoeren van verdachten, anderzijds moesten ze ten dienste van het bestuur belangrijke berichten, waaronder geheime, en bevelbrieven wegbrengen. Dat laatste bracht hem regelmatig voor een aantal dagen van huis. Hoe hij verder in zijn onderhoud voorzag is niet bekend. Mogelijk heeft zijn vrouw een aanvullend inkomen gehad. Of ze ook kinderen hadden te onderhouden, lijkt niet waarschijnlijk. Het leven van Adam van Nuys als dienaar van de kanselarij was ongetwijfeld niet kleurloos. Het was evenmin vlekkeloos: in ruim dertien-en-een-half jaar deden zich verschillende incidenten voor. Zo was hij in 1554, bij een langer bezoek aan Neuss \u2013 mogelijk zegt zijn naam toch iets over zijn herkomst \u2013, zonder toestemming van kanselier en raden enige weken te lang weggebleven en niet zonder enig geldelijk fortuin teruggekomen. Daar werd hij op aangekeken. Dat geldt ook voor de vrijlating van de door hem gevangen genomen Dirk Vijgh, schout van Tiel, waaraan hij zou hebben meegewerkt en geld zou hebben verdiend. Desalniettemin leek Adam van Nuys voorbestemd snel te worden vergeten, totdat zijn leven eind 1559 een dramatische wending kreeg. Toen hij op donderdagavond 21 december tussen vijf en zes uur terugkeerde van een reis uit Roermond, waar hij voor de gewestelijke overheid brieven had bezorgd, trof hij de deur van zijn huis op slot. Hij vroeg zijn buurman, Gerrit Bock, of die wist waar zijn vrouw was, maar zonder resultaat: die had haar de hele dag niet gezien. De buurvrouw, Nel Bock, wist dat het huis de hele dag gesloten was geweest, want zij had gezien dat er veel mensen vergeefs aan de deur waren geweest. Adam ging daarop met zijn buren mee en bracht daar de avond door, evenals een drietal weversgezellen die daar tot diep in de nacht hadden zitten drinken en spelen. Uiteindelijk was hij daar op zolder blijven slapen. De volgende morgen stond hij om zeven uur op en ging hij naar de andere buurman, Hendrik die Veer. Via zijn huis kon hij bij de achterkant van zijn eigen huis komen. Daar trof hij de achterdeur open. Zijn vrouw lag dood op de vloer. Er volgde een bewogen dag. Nog diezelfde morgen werd hij ondervraagd door kanselier en raden, niet alleen het hoogste gewestelijke bestuurs- en rechtscollege, maar tevens zijn werkgever. Datzelfde lot ondergingen ook zijn buurman Gerrit Bock en buurvrouw Nel Bock. Hun verhaal was niet gunstig voor Adam, doordat zij verklaarden van een jongeman gehoord te hebben dat Adam al \u00e9\u00e9n dag voordat hij thuiskwam, in Arnhem was aangekomen. Inderdaad verklaarde nadien de betreffende jongeman dat hij reeds op woensdagavond in gezelschap van Adam met het veer de Rijn was overgestoken. Adam had voor die overtocht zelfs veel moeite gedaan, doordat hij de schipper, die het hoge water niet vertrouwde, onder druk had gezet met de mededeling dat hij dringend een brief bij de kanselier moest afgeven. \u2019s Middags werd Adam geconfronteerd met deze getuigenis. Aanvankelijk ontkende hij door te beweren dat hij pas een dag later, dus net voordat hij thuis aankwam, de Rijn was overgevaren. Maar toen de ondervragers dreigden met de pijnbank, viel hij op de knie\u00ebn, vroeg om genade en bekende zelf zijn vrouw om het leven gebracht te hebben. Hij was inderdaad op woensdagavond thuisgekomen en had daarna met zijn vrouw ruzie gekregen. Dat was zo heftig geweest dat zij de hele nacht niet naar bed waren geweest en hadden zitten ruzie\u00ebn. Uiteindelijk was het zover gekomen dat \u2018zij hem \u2019t hooft zoe zeer gemaect\u2019 had, dat\n\n\n\n\n\nhij haar had gewurgd. Het was een zwak moment, waarin hij \u2018van zijnen sinnen berooft geweest\u2019 geweest was. Dat bleek trouwens niet de eerste keer te zijn geweest. Toen hij nog in Middelburg woonde, had hij ook al eens iemand zwaar toegetakeld. Het slachtoffer had het toen net niet met de dood hoeven te bekopen. Adam bleek dus een opvliegende ambtenaar wiens relatie met zijn vrouw niet bepaald goed meer lijkt te zijn geweest. Uit verder verhoor, een week later, bleek dat hij er een minnares op na hield. Deze Trijn Droognaph had geen aandeel gehad in de wurging, maar had wel een maand voor Adams doodslag hem laten weten dat, als zijn vrouw dood was, zij er met hem tussenuit wou trekken. Daarnaast bleek Adam ook nog van diefstal verdacht te worden. Die aantijgingen ontkende hij echter. Wel erkende hij enige tijd geleden de gevangen zittende Dirk Vijgh, schout van Tiel, in IJzendoorn te hebben vrijgelaten. Door zware druk van omstanders kon hij echter naar zijn zeggen niet anders. Hij had er niets voor gekregen. Na zijn bekentenis werd Adam, in afwachting van het vonnis, op de Sint-Janspoort in Arnhem gevangen gezet. Op 4 januari 1560 werd hij door zijn vroegere collega\u2019s opgehaald om de door kanselier en raden opgelegde straf publiekelijk te ondergaan. Hij werd levend op een rad gezet, geradbraakt en gedood. Het was precies twee weken na de door hem begane daad. Vervolgens werd zijn dode lichaam, nog gebonden op het rad, als afschrikwekkend voorbeeld op de markt neergezet, geflankeerd door een spinrok en een \u2018knuppel\u2019, symbolen voor de begane moord op zijn vrouw. Zo was Adam van Nuys in Arnhem even het gesprek van de stad. Nog \u00e9\u00e9n keer liet hij van zich horen, toen door een windvlaag het rad met zijn lijk ter aarde viel. Het werd nog niet weggehaald, maar voor korte tijd opnieuw opgericht.", "Pietje Baltus": "Pietje Baltus was de op een na jongste in een gezin van elf kinderen. Haar vader werkte als molenaar in loondienst van O.W.A. graaf van Bylandt, eigenaar van de heerlijkheid Mari\u00ebnweerd. Pietje is nooit getrouwd geweest, evenmin als haar twee broers, Bernardus en Hermanus. Samen woonden ze vele jaren in een huisje in de Voorstraat in Beesd. Hun moeder overleed in 1856, hun vader in 1867. Als jong meisje had Pietje al vrome neigingen. Haar ouders en broers waardeerden het niet, als ze onder het aardappelrooien op het land voorlas uit de bijbel. De familie behoorde tot de Hervormde Gemeente, waar de prediking voor zover bekend geen uitgesproken orthodox of bevindelijk karakter droeg. Pietje deed hier in 1853 belijdenis van haar geloof. Vroeger of later moet ze echter onder de invloed gekomen zijn van bepaalde \u2018vromen\u2019, die leefden in de geest van het gereformeerde pi\u00ebtisme, ook wel bekend als de traditie van de Nadere Reformatie. Zij legden grote nadruk op de persoonlijke bekering en de \u2018bevinding\u2019 van het geloof in het hart. Ook waren zij kritisch over \u2018het verval van de vaderlandse kerk\u2019. Sommigen waren formeel daarvan afgescheiden, anderen hadden zich feitelijk ervan losgemaakt door bijeen te komen in godsdienstige \u2018oefeningen\u2019. In deze conventikels werden preken van \u2018oudvaders\u2019 gelezen en geestelijke ervaringen uitgewisseld. Ook Pietje Baltus liet steeds vaker verstek gaan bij de kerkdiensten in haar woonplaats. In 1863 kreeg de Hervormde Gemeente van Beesd de jonge doctor Abraham Kuyper als predikant. Hij ontplooide een grote activiteit die als voorspel kan worden beschouwd van zijn latere rol in de kerkelijke en politieke ontwikkelingen in Nederland. Nog geheel denkend in de progressieve theologische sfeer van de Leidse universiteit, maakte de ambitieuze dominee in 1864 en 1865 zijn eerste huisbezoekrondes onder de inwoners van Beesd. In deze periode moet de legendarische ontmoeting hebben plaatsgevonden met Pietje Baltus: zij omstreeks 35 jaar oud, hij zeven jaar jonger. Volgens het verhaal, dat overigens pas een halve eeuw later bekend raakte, gaf zij Kuyper uitvoerig college over het ware geloof en de rechtzinnige prediking. Bij het afscheid wilde ze hem alleen als mens de hand schudden. Meerdere gesprekken zouden zijn gevolgd, waarbij Pietje niet rustte voordat haar predikant zich van ganser harte tot het \u2018eenvoudige evangelie\u2019 had bekeerd. Op 23 april 1865 hield Kuyper nog een preek over \u2018Bemoeizucht, onverschilligheid en belangstelling op geestelijk gebied\u2019. Daarin hekelde hij het pi\u00ebtisme en\n\n\n\nseparatisme van bepaalde vromen in zijn gemeente. Nadien tekende zich in het denken en handelen van Kuyper duidelijk een ommekeer af in de richting van de gereformeerde orthodoxie en kerkbeschouwing. In 1867 vertrok hij naar Utrecht en vervolgens in 1870 naar Amsterdam, waar zich uiteindelijk de Doleantie zou voltrekken. In 1873 publiceerde hij zijn Con\ufb01dentie , waarin hij terugblikte op zijn ervaringen met de kritische gelovigen in Beesd. Nu sprak hij zijn bewondering uit voor de vastheid van hun overtuiging, die hem had aangespoord de werken van Calvijn te bestuderen.\n\n\u201cEn wat bleek nu? Immers, dat die in hun hoek verscholen arbeiders, het mij in hun plat-Betuwsch gezegd hadden, juist z\u00f3\u00f3 als Calvijn het mij in zijn keurig Latijn te lezen gaf. Calvijn zat, hoe misvormd ook nog, in die eenvoudige landlieden, die zijn naam nauwelijks van hooren zeggen hadden, en Calvijn had z\u00f3\u00f3 geleeraard, dat men hem, nog eeuwen na zijn dood, in een vreemd land, in een vergeten dorpske, in een met pannen bevloerd vertrek, met een gewoon arbeidersbrein begreep.\u201d\n\nIn dit relaas ontbrak overigens elke persoonlijke verwijzing naar Pietje Baltus. Zij leidde ondertussen haar teruggetrokken bestaan in Beesd: rijk met God, maar arm in de wereld. Ze leefde op het schamele inkomen van haar beide broers. Toen die gestorven waren \u2013 een van hen na lange tijd verlamd te zijn geweest \u2013 weigerde de familie Van Bylandt zich om het lot van de achterblijvende Pietje te bekommeren. Deze profeteerde hemelse wraak, en wat gebeurde? Binnen een half jaar \u2013 de winter van 1892-1893 \u2013 vonden de drie freules de dood, terwijl hun huisknecht verhongerde als gevolg van slokdarmkanker. Althans, zo ging het verhaal. Dankzij de steun van de hervormde diaconie werd Pietje niet brodeloos. De predikant Willem Jan Aalders beijverde zich na zijn komst in Beesd in 1901 voor de oprichting van een \u2018Gesticht van Ouden van Dagen\u2019, waarin ook Pietje een kamer kreeg. Daar heeft zij haar levensavond doorgebracht. Kerkelijk bleef Pietje zich altijd afzijdig opstellen. Weliswaar bezocht ze af en toe de hervormde diensten en groeide met dominee Aalders een wederzijds goede verstandhouding, maar aan het avondmaal kwam ze nooit. Ze zei dat ze geen geestelijke gemeenschap met andere gemeenteleden kon oefenen en dat Jezus zelf avondmaal met haar hield in huis. Het liefst hield ze bijeenkomsten met gelijkgezinden, die haar van alle kanten kwamen opzoeken om over persoonlijke godservaringen te praten. Ze zou zich het meest verwant hebben gevoeld met de Gereformeerde Gemeente onder het Kruis in Opheusden, waar ze soms voorgangers ging beluisteren. Bekend als ze was in de wijde omtrek, kreeg Pietje Baltus soms ook bezoek van predikanten van buiten Beesd. Hun waardering voor haar liep nogal uiteen. Dominee Jetse Evert Reijenga van de Gereformeerde Kerk in Leerdam herinnerde zich later dat het er in Pietjes huisje maar vies en onverzorgd uitzag. Positiever was de latere Kamper hoogleraar Arnold Hendrik de Hartog, die een goed geestelijk gesprek met haar had. Ook Abraham Kuyper is nog wel bij haar geweest, \u00e9\u00e9n keer met enkele van zijn zoons, van wie de oudste (Herman Huber) nog in de pastorie van Beesd geboren was. In correspondentie met oud-gemeenteleden vroeg Kuyper ook altijd naar Pietje en beloofde hij haar te helpen als zij in behoeftige omstandigheden zou raken. In lokale en regionale kring moet Pietje Baltus toen reeds als de \u2018geestelijke moeder\u2019 van Abraham Kuyper bekend zijn geweest. Hoewel ze zijn kerkelijke, laat staan politieke weg nooit gevolgd is, heeft zij zijn \u2018bekering\u2019 nooit in twijfel getrokken. Integendeel, niet zonder trots op haar rol in zijn ontwikkeling als de \u2018van\n\n\n\nGod gegeven leidsman\u2019 van het orthodox-protestantse volksdeel zal ze haar herinneringen aan zijn periode in Beesd hebben gekoesterd. Na haar dood op 83jarige leeftijd verschenen er in diverse kranten en kerkbladen berichten over haar, ook van de hand van Kuyper zelf. Een vriend uit Leerdam, de barbier Pieter Hubertus Antonie van Krieken, wiens tante nog dienstbode bij Kuyper in de pastorie van Beesd was geweest, gaf een brochure over haar levensloop in druk, voorzien van haar portret. Deze foto zou ook vele jaren op de schoorsteenmantel in Kuypers studeerkamer hebben gestaan. Zonder iets af te doen aan zijn oprechte waardering voor Pietje Baltus en aan haar eventuele betekenis voor zijn geestelijke ontwikkeling, is het duidelijk dat Kuyper daar in het belang van zijn levenswerk achteraf steeds meer nadruk op heeft gelegd. Hij gebruikte haar als toonbeeld van het vitale en stabiele calvinisme, dat in de loop van de kerkgeschiedenis bestand gebleken was tegen de vloedgolven van rationalisme en modernisme in de theologie. Dankzij mensen als Pietje Baltus zou het erfgoed van de 16de eeuw bewaard gebleven zijn in de conventikels van eenvoudige gelovigen, tot het in de 19de eeuw onder leiding van de \u2018klokkenist der kleine luyden\u2019 tot kerkelijke, politieke en culturele herleving zou worden gebracht. Kan de betekenis van Pietje Baltus nog ruimer worden omschreven? Professor Aalders, die haar als predikant in Beesd goed heeft gekend en in 1914 bij haar sterfbed zat, typeerde haar vroomheid door te wijzen op de opmerkelijke overeenkomsten in denkbeelden, taalgebruik en levenshouding met mystici van v\u00f3\u00f3r de Reformatie. \u201cZij stond dan ook bij jong en oud, bij Protestantsch en Roomsch, in eere; in de middeleeuwen zou men gezegd hebben: in een reuk van heiligheid.\u201d Het beste kan zij worden getypeerd als een icoon van gereformeerde volksvroomheid. Als zodanig stijgt zij uit boven de Kuyperiaanse, neo-calvinistische traditie die haar in het bijzonder heeft toege\u00ebigend, en functioneert zij als symbool van een meer algemene pi\u00ebtistische traditie in de religieuze geschiedenis van Nederland. Er zijn weinig publicaties over het leven van Kuyper of over de geschiedenis van de protestants-christelijke zuil in Nederland waarin de naam van Pietje Baltus niet voorkomt. In Beesd leeft haar nagedachtenis vooral voort in verhalen en overleveringen, zoals over de namaakworst uit de etalage van slagerij Hol waarmee ze eens naar Kuyper liep om haar mening over zijn preken te illustreren: smakelijk van buiten, maar onverteerbaar van binnen. Toen het vermaarde dorp in 1987 deel uitmaakte van NCRV-Kerkepad, werd zo\u2019n worst tentoongesteld, evenals het Betuwse mutsje dat als een reliek van deze legendarische vrouw bewaard was gebleven. Sinds 1986 is er een Pietje Baltusweg en het wachten is nog op een standbeeld. Met dank aan Abraham de Geweldige, die deze Gelderse vrouw onsterfelijk heeft gemaakt.", "Gerard van Hasselt": "Gerard van Hasselt groeide samen met zijn oudere broer Johan Conrad (1749-1804) \u2013 een ouder zusje werd slechts \u00e9\u00e9n jaar \u2013 op in het ouderlijk huis aan de Oeverstraat te Arnhem in een welgesteld en intellectueel milieu. De twee jongens kregen de daarbij passende opvoeding. Evenals zijn broer koos Gerard voor een studie in de rechten. Op 16-jarige leeftijd werd hij ingeschreven aan de Illustere School van Deventer. Ter afronding van zijn studie ging hij in 1773 naar de Utrechtse Universiteit, waar hij nog hetzelfde jaar promoveerde bij de bekende rechtsgeleerde en historicus Pieter Bondam. Hierna vestigde hij zich als jong advocaat in zijn geboortestad. Een hoogtepunt in deze vroege periode was een reis naar Parijs in 1777, samen met zijn vriend Willem Anne Schimmelpenninck van der Oye (17501816), die ruim tien weken in beslag nam. Hij heeft er een dagboek van bijgehouden waarin hij alles wat ze onderweg zagen en beleefden nauwgezet noteerde. Het is zijn enige buitenlandse reis geweest. De volgende jaren maakte hij in Arnhem een bliksemcarri\u00e8re, overigens in die tijd niet ongewoon voor een jongeman van zijn milieu en opleiding. Achtereenvolgens werd hij benoemd tot adjunct-secretaris (1779) en secretaris (1783) van de Gelderse Provinciale Rekenkamer, was hij schepen en raad van Arnhem (1786) en werd hij in 1789 tot burgemeester gekozen. Twee keer, in 1790 en 1794, was hij afgevaardigde naar de Staten-Generaal. Bovendien zat hij in allerlei bestuurlijke organen. Naast zijn offici\u00eble werkzaamheden ontwikkelde Van Hasselt zich echter ook tot een gedreven verzamelaar, onderzoeker en publicist, de activiteiten waaraan hij met name zijn bekendheid bij het nageslacht heeft te danken. Al jong was hij naar eigen zeggen gegrepen door de (rechts)geschiedenis, taalkunde en archeologie en was er \u201c...geen eenige dag [die] zonder behandeling van perkamente of oude papiere be\u00ebindigd wierdt\u201d. Het is dan ook niet vreemd dat hij lid was van verschillende, in de tweede helft van de 18de eeuw zo populaire, \u2018geleerde\u2019 genootschappen, zoals het Utrechtse \u2018Besteedt de tyd met konst en vlyt\u2019 en de Arnhemse soci\u00ebteit \u2018Turpius\u2019. Van het in 1792 in Arnhem opgerichte Natuur- en Letterkundig Genootschap \u2018Prodesse Conamur\u2019 was hij zelfs enkele jaren een van de vier eerste directeuren. Ook was hij lid van de Maatschappij der Nederlandsche Letterkunde. Die belangstelling had hij niet van een vreemde. Zijn vader had verschillende, in zijn tijd gewaardeerde, studies over juridische en historische onderwerpen gepubliceerd. Ook zijn promotor Bondam, die het hoogleraarschap \n\n\n\n\n\ncombineerde met het ambt van historieschrijver van Gelderland en met wie Gerard van Hasselt tot aan diens dood in 1800 correspondeerde, heeft hem ongetwijfeld ge\u00efnspireerd. Het resultaat van deze studiezin is onder andere af te lezen aan het grote aantal publicaties dat vanaf 1777 verscheen, waaronder Ampulla Isidis Aegyptica (1777), de bekende Kronyck van Arnhem (1790) en de uit vier banden bestaande Stukken voor de Vaderlandsche Historie (1792). Ook hield hij voordrachten voor \u2018Prodesse Conamur\u2019; \u00e9\u00e9n daarvan heeft hij, bewerkt, uitgegeven onder de titel Oorsprong van het Hof van Gelderland (1793). Dat zijn prestaties op historisch gebied niet onopgemerkt bleven, blijkt uit het feit dat Van Hasselt in 1793 door de stadhouder prins Willem V tot zijn extra-ordinaris raad (buitengewoon adviseur) en historieschrijver werd benoemd. Woonde Van Hasselt aanvankelijk in Arnhem waar hij een huis bezat \u201cop het eiland bij de Pomp\u201d (ter plaatse van het huidige pand Eiland no. 6), in januari 1794 kocht hij van Wigbold Alexander baron de Roode van Heeckeren, burgemeester van Zutphen, de buitenplaats Daalhuizen bij Velp. Meteen na de aankoop liet hij het oude huis slopen en bouwde hij aan de overkant van de weg (de Arnhemse Straatweg) een nieuw, eenvoudig, in baksteen opgetrokken landhuis met een souterrain, bel-etage en lage bovenverdieping onder een omgaand schilddak. Rond het huis legde hij een park aan in Engelse landschapsstijl met gazons, vijvers, boompartijen en lanen. Daalhuizen zou in de komende jaren steeds belangrijker voor hem worden. Met de komst van de Fransen in 1795 en de daarmee gepaard gaande Bataafse omwenteling veranderde de situatie drastisch, ook voor Van Hasselt. Op de eerste plaats had hij, zoals zoveel stadgenoten, te lijden onder de plunderende Franse troepen die in januari van dat jaar overal in de stad schade aanrichtten. Van Hasselts huis werd volgens een ooggetuigenverslag \u201cin de grond bedorven\u201d: de paarden stonden in de kamers en de keuken, het behang was van de muren gescheurd, de boeken, kasten en kisten waren verbrand en de turfvoorraad was opgestookt. Ook het huis van zijn broer moest het ontgelden. Nog ingrijpender was het feit dat hij als gevolg van de nieuwe politieke constellatie al zijn openbare ambten verloor. Men zag Van Hasselt, die ondanks zijn vooraanstaande positie politiek geen prominente rol had gespeeld, maar overigens wel zijn hele leven zeer Oranje-gezind was en bleef, als een typische vertegenwoordiger van het Ancien R\u00e9gime. Zijn ambteloze bestaan duurde tot 1802. In dat jaar werd hij tot \u2018Charterbewaarder van Gelderland\u2019 benoemd, waardoor hij de eerste offici\u00eble Gelderse archivaris werd. Het jaar daarop werd hij auditeur van de Gelderse auditiekamer. In de periode 1802-1810 publiceerde hij een groot aantal studies, zoals Arnhemsche Oudheden (1806), Geldersch Maandwerk (twee delen, 1807) en Roosendaal als de prachtigste bezitting van de Geldersche graven en Hertogen... (1808). Daarna nam het aantal publicaties af. In 1810 trok Gerard van Hasselt zich de\ufb01nitief terug op Daalhuizen. Hij hield van het huis, gevuld met zijn boeken en verzamelingen, en van het park dat hem in de jaren na 1795 nieuwe energie had gegeven: \u201cIn jonge mensen doet de beweging wonderen, ook voormaals bij mij, die nog na 1795 mijn Daalhuizen mogt aanleggen...\u201d, schreef hij in een brief aan het eind van zijn leven. Zijn dagen waren als vanouds gevuld met studeren, collectioneren en het schrijven van brieven. Van Hasselt onderhield een uitgebreide correspondentie met talrijke mensen onder wie geestverwanten als Arnout Vosmaer (1720-1799), die onder andere conservator van het natuur- en kunstkabinet van de\n\n\n\nstadhouders was; verder met de jonge Isaac Anne Nijhoff (1795-1863), zijn leeftijdgenoot Willem Anne baron van Spaen van Hardestein (1750-1817), beiden eveneens als historicus werkzaam, en de dichter A.C.W. Staring van de Wildenborch (1767-1840). Ook bezocht hij familieleden en vrienden of ontving zelf visite, waarvan de jonge Jacob van Lennep (18021868) in 1823 in zijn dagboek getuigt. Op 16 december 1825 overleed Gerard van Hasselt op zijn geliefde Daalhuizen, waarna hij in de Grote Kerk in Arnhem werd begraven. Van Hasselts huis is verdwenen, op de plek van zijn landgoed is nu een openbaar park met nog enkele relicten uit zijn tijd waaronder een klein bakstenen monumentje, dat in 1815 door hem werd opgericht ter herinnering aan het optreden van de latere koning Willem II in de veldslagen bij Quatre Bras en Waterloo. Gerard van Hasselt was in de eerste plaats verzamelaar: antiquiteiten, naturalia, munten en penningen, brieven en autografen, watermerken en nog veel meer maakten deel uit van zijn collecties. Maar vooral verzamelde hij gegevens over allerlei onderwerpen die zowel gewestelijke en lokale geschiedenis als kerk- en cultuurgeschiedenis betreffen. Ook had hij bijzondere aandacht voor de rechtswetenschappen, het krijgswezen en het onderwijs, de archeologie, zeden en gewoonten. Die gegevens haalde hij voor het grootste deel uit de archieven waartoe hij in zijn ambtsbetrekkingen en vooral als \u2018charterbewaarder\u2019 ruim toegang had. Overigens werden de archieven in die tijd met minder zorg omringd dan nu. Van Hasselt zelf heeft bijvoorbeeld stukken \u201cop die Rekenkamer onder een hoop scheurpapier gevonden\u201d en hij zag zijn werk dan ook mede als een soort reddingscampagne. Hij maakte (zij het niet altijd even nauwkeurig) afschriften en liet deze \u2013 deels met de oorspronkelijke archiefstukken en ook met persoonlijke aantekeningen en brieven \u2013 inbinden in ruim 150 grote folianten. Een groot deel van deze banden wordt nog altijd bewaard in de Bibliotheek Arnhem. Van Hasselts primaire doel was uiteindelijk het openbaar maken van onbekende bronnen en gegevens door middel van publicaties. Deze omvatten, evenals zijn verzamelingen een grote vari\u00ebteit aan onderwerpen. Het zijn vooral bronnenpublicaties, meer verzamelingen van wetenswaardigheden en al dan niet geparafraseerde archiefstukken dan een samenhangend geheel. De waardering van latere historici voor Van Hasselts werk loopt uiteen. A.P. van Schilfgaarde en W. Jappe Alberts bijvoorbeeld hadden kritiek op zijn methode en wezen op zijn beperkingen en onnauwkeurigheden. Anderen zien hem in een positiever licht. Zo merkt P. Nijhoff op: \u201cDe door hem uitgegeven en vooral nog in geschrifte voorhanden geschied- en oudheidkundige werken kunnen getuigen, hoeveel door hem gelezen en ge\u00ebxcerpeerd is; het zijn kostbare bouwstoffen voor ieder die zich met de geschiedenis van ons gewest en onze stad wil bezig houden\u201d.", "A.H. Martens van Sevenhoven": "Martens stamde uit een uit Antwerpen afkomstig Utrechts regentengeslacht. Zelf voelde hij zich met Gelderland verbonden door zijn geboorteplaats en vooral door het in 1890 aan de familie gekomen huis Velhorst bij Laren, waar hij veel verbleef en ook is overleden. Hij studeerde eerst in Delft, vervolgens (meer conform familietraditie) rechten in Utrecht. In 1912 promoveerde hij daar op De justitieele colleges in de steden en op het platteland van Holland, 1795-1811 . Het voornamelijk op het Algemeen Rijksarchief uitgevoerde onderzoek deed hem besluiten archivaris te worden. Onder leiding van zijn voorbeeld en mentor R. Fruin, leerde hij in 1912-1914 in Den Haag het vak zoals Muller, Fruin en Feith dat in hun Handleiding voor het ordenen en beschrijven van archieven (1898) vernieuwend hadden gecanoniseerd. Per 1 augustus 1914 volgde benoeming tot commies-chartermeester aan het Rijksarchief te Arnhem. Daarmee keerde Martens terug naar de provincie van zijn voorkeur, en begon een loopbaan die hem maakte tot een centrale figuur in de Gelderse historische wereld en in het Nederlandse archiefwezen van de eerste helft van de 20ste eeuw. Rijksarchivaris Bondam belastte Martens in 1915 met de bewerking van de kern van het Arnhemse bestand: het door dubieus beheer en oudere ontsluitingspogingen verwarde\n\n\n\nconglomeraat van archieven, dat in de 16de tot 18de eeuw bij de Gelderse Rekenkamer was ontstaan, dat ook het oude landsheerlijke archief omvatte en waaraan in de 19de en vroege 20ste eeuw nog allerlei was toegevoegd. Deze archivistische krachttoer, die alleen door strikte inachtneming van de moderne archiefwetenschappelijke beginselen te volbrengen was, leidde eerst (1925/26) tot de inventaris Het archief der Geldersche Rekenkamer, 1559-1795 . Nu kon Martens zich zetten aan wat hij als zijn hoofdtaak beschouwde: de inventarisatie van het Gelders hertogelijk archief. Hij heeft dit werk echter niet kunnen voltooien. Na zijn benoeming tot Rijksarchivaris (1924) moest hij bij herhaling melden, wel te vorderen, maar onvoldoende. De overige ambtsbeslommeringen namen teveel tijd in beslag. Tenslotte verhinderde de oorlog de voltooiing. Het archief werd voor de veiligheid in een bankkluis opgeslagen en vervolgens ging in 1944 het kantoorgebouw van het Rijksarchief verloren, met veel van Martens\u2019 werkmateriaal. Na zijn pensionering op 1 januari 1946 ontbraken gelegenheid en energie om de taak weer op te nemen. Ambtsbeslommeringen. De leiding van het Rijksarchief; de systematische verandering van \u201ceen pakhuis vol archivalia in een in wetenschappelijke zin welgeordende archiefbewaarplaats\u201d. Daartoe had Fruin Martens in Arnhem geplaatst, dat als het rijkste provinciale archiefdepot gold. Het moderne archiefbeheer moest daar nog worden in- en doorgevoerd, en Martens heeft zich van die taak gekweten. Tekenend daarvoor is het beknopte en systematische Overzicht van den inhoud van het Rijksarchiefdepot in Gelderland (1928). In dit deel van zijn taak is Martens geslaagd, al bleef er aan het eind van zijn ambtsperiode, mede doordat de Slag om Arnhem het Rijksarchief kwam te staan op het verlies van veel archiefinventarissen, op het niveau van de toegankelijkheid van de afzonderlijke archieven nog veel te doen. De archieven voor anderen toegankelijk te maken (door ze systematisch te ontsluiten, en niet door daaruit incidenteel inlichtingen te geven of bronnenuitgaven en publicaties te verzorgen) was voor Martens de eigenlijke taak van de archivaris, maar aan de functie kleefde meer. De archiefzorg moest zich (gegeven de ontwikkeling van het archiefwezen) ook uitstrekken over wat niet tot het Rijksarchief behoorde. Martens was provinciaal inspecteur der gemeente- en waterschapsarchieven. Onder zijn leiding vervulde de latere rijksarchivaris in Utrecht, dr. A.J. van de Ven, deze functie als \u2018provinciaal chartermeester\u2019. Ten Rijksarchieve werden het Arnhemse stadsarchief (door de latere \n\n\n\nalgemene rijksarchivaris jhr. mr. D.P.M. Graswinckel) en de archieven van onder andere Culemborg, Doesburg, Elburg en Zaltbommel (Van de Ven) en van Tiel (H.L. Driessen) ge\u00efnventariseerd. Er was aandacht voor particuliere archieven, met als belangrijkste voorbeeld de inventarisatie van het archief van het Huis Bergh (mr. A.P. van Schilfgaarde). Traditiegetrouw werden particuliere archieven in het Rijksarchief opgenomen. Daarbij was Martens mentor voor degenen die in Arnhem werkten (getuige Van de Ven in zijn In memoriam voor Martens; overigens niet voor ieder evenzeer \u2013 mej. A. Johanna Maris, in de jaren \u201930 als volontaire in Arnhem werkzaam, herinnerde zich dat ze vooral op zichzelf aangewezen was). Men sprak in de archiefwereld wel van \u2018de Arnhemse school\u2019: archivarissen die het vak in de Fruin-Martens-traditie geleerd hadden. Een archivaris moest naar Martens\u2019 opvatting ook buiten zijn kantoor opereren. In de historische wereld vervulde hij diverse bestuursfuncties, op Gelders en op landelijk niveau. Hij was ondermeer bestuurslid en voorzitter van Gelre (1919-1948) en van de Vereniging tot uitgaaf der bronnen van het Oud-Vaderlandsch Recht (1923-1950) en lid van de Commissie van Advies voor Rijks Geschiedkundige Publicati\u00ebn (1926-1936).\n\n\n\nMede door deze functies drukte hij een stempel op het historisch bedrijf, vooral in Gelderland. Het belang van de regionale geschiedbeoefening omschreef Martens in zijn rede bij het 50-jarig jubileum van de vereniging Gelre in 1947 als bevordering van kennis van het streekeigene, en daardoor bestrijding van de vervlakking en veralgemening in de samenleving. Die motivering mag modern aandoen bij de huidige bloei van de lokale en regionale geschiedbeoefening, ze was naar de aard van de spreker natuurlijk in wezen conservatief. Praktiserend historicus moest de archivaris verder nog zijn. Zonder eigen onderzoekservaring, geen goede dienstverlening. Martens\u2019 historische productie omvat veel, vaak kleine, bijdragen die nevenproduct van zijn beroepsuitoefening waren, recensies, daarnaast bronnenpublicaties en onderzoekshulpmiddelen (typisch archivarissenwerk \u2013 maar voor Martens als modern archivaris uiteindelijk secundair!). Martens\u2019 positie in de archiefwereld blijkt niet alleen uit zijn lidmaatschap van het bestuur van de Vereniging van Archivarissen in Nederland, met tussenpozen van 1922 tot 1937. In 1936/37 was hij voorzitter. We zien hem dan als iemand die uit plichtsbesef iets doet waar hij niet zoveel zin in heeft (de functie moest vervuld worden omdat iemand anders er op het laatste moment van afzag), maar ook komt hij tevoorschijn als een bestuurder die een minder gewenste oplossing van een probleem heel wel weet te voorkomen. Twee keer is Martens een post van landelijke betekenis aangeboden. Ook uit die episodes leren we hem beter kennen. Eerst, in 1928, het archivariaat van het Koninklijk Huisarchief. Martens vindt weigeren moeilijk, mede omdat hij de koningin niet voor het hoofd wil stoten, maar hij aarzelt. Het is duidelijk dat hij eigenlijk liever niet wil. Hij vraagt Fruin om advies \u2013 liefst in die zin. Maar helaas: Fruin raadt hem aan wel te accepteren, ook (heel vleiend) omdat hij dan in de gelegenheid zal zijn, Martens vaker over dienstzaken te raadplegen. Nu moet Martens zijn voorkeur zelf doorzetten. Hij doet dat in brieven aan Fruin en naar Het Loo, waarvan de concepten (onkarakteristiek) vol soms meervoudige doorhalingen staan. De argumentatie is deels negatief (het Huisarchief is inhoudelijk en als werkomgeving minder aantrekkelijk), deels positief (in Arnhem is het werk nog maar half klaar en volledig passend). De afwijzing laat zien dat Martens vast wist te houden aan wat hij zag als zijn lange-termijnplan en dat hij wist waar zijn kracht lag en in welke situaties hij zich liever niet begeven moest. De zaak heeft Martens bij Hare Majesteit overigens niet geschaad. In 1936 werd hij benoemd tot Of\ufb01cier in de Orde van Oranje-Nassau. In augustus 1932 suggereerde Fruin aan Martens, per 1 april 1933 zijn opvolger als algemeen rijksarchivaris te worden. Het moet voor Martens zeer vererend zijn geweest. Onder andere door de minister van O.K. en W. in persoon werd druk op hem uitgeoefend, maar Martens weigerde standvastig, met beroep op zijn gezondheid, zijn binding aan Gelderland en aan de wetenschap. De rol van de nieuwe generaal die het archiefwezen in de heersende bezuinigingsperiode volgens sommigen nodig had, paste hem niet. Fruin sanctioneerde het besluit in een brief van 3 januari 1933: \u201cEen mooi provinciaal archivariaat geeft meer voldoening dan het ambt van algemene rijksarchivaris ...\u201d. Martens bleef het Gelderse Rijksarchief trouw (en zichzelf ), om zijn programma daar uit te voeren, tot aan de voor de voltooiing van zijn levenswerk noodlottige Slag om Arnhem toe. Anthony Henrik Martens van Sevenhoven leert men het best kennen door van enige afstand naar zijn werkzaam leven te kijken. Voor alles was hij archivaris, \u2018man van orde\u2019 en \u2018systematicus\u2019. Het is correct, hem als zodanig te beoordelen. Maar helemaal tevreden zal niet iedereen daarmee zijn. Hoe zit het met \u2018de mens\u2019 Martens? Vrijgezel, wat afstandelijk en misschien zelfs verlegen (wat sommigen als stug en hooghartig interpreteerden), meer op zijn gemak in klein dan in groot gezelschap (maar toch bereid en in staat, functies met publieke verplichtingen op niveau te vervullen), een wat wankele gezondheid (maar tot op het laatst naar vermogen actief en plichtsgetrouw; ook na de klappen die de oorlog hem gegeven had: verlies van de resultaten van veel van zijn werk, verlies van huis en persoonlijk bezit, waaraan hij zeer gehecht was). Geen opgewekt karakter. Gelovig, wat ook uitkwam op vervulling van diverse bestuursfuncties in de Nederlands-Hervormde Kerk, maar wat hem volgens getuigenis van mensen die hem kenden vooral in zijn persoonlijk leven de kracht gaf, te dragen wat op zijn weg kwam. Misschien een beetje romanticus, gelet op sommige historische bijdragen, die evocaties van een voorbije tijd zijn, of wanneer men zijn (na verlies in de oorlog snel gereconstrueerde) reisherinneringen leest.", "Joseph Anton Hubert Steinweg": "Als zoon van een Rotterdamse cargadoor en expediteur leek Joseph Steinweg voorbestemd voor een carri\u00e8re in de handel. Na het gymnasium op het Willibrordus College van de jezu\u00efeten te Katwijk bezocht hij de Handelsschool te Rotterdam en was hij volontair op verschillende handelskantoren. Het werd uiteindelijk een loopbaan in de publieke dienst. Na door een langdurige griep een cursus voor consulair ambtenaar in Den Haag te hebben moeten afbreken werd hij werkzaam op de gemeentesecretarie te Boxmeer. Daarheen spoorde hij vanuit Nijmegen; zijn moeder was inmiddels hier gaan wonen en in 1898 trok hij bij haar in. In 1908 kreeg Steinweg zijn eerste burgemeesterschap, in het kleine weversdorp Goirle, maar eind 1909 nam hij alweer ontslag, omdat hij van de geringe jaarwedde niet kon rondkomen. Hij trad in dienst bij een verzekeringsmaatschappij in Gelderland en keerde terug naar Nijmegen. Het werk beviel hem echter niet; hij zou het er nog geen jaar uithouden. Met succes solliciteerde hij naar het burgemeesterschap van Heumen bij Nijmegen, waar hij in oktober 1910 werd ge\u00efnstalleerd. Heumen was samen met het kerkdorp Malden een maat groter dan Goirle. De situatie die Steinweg er aantrof, was allesbehalve gezond. Van de gemeenteadministratie deugde weinig en de gemeentesecretaris stak zijn tijd liever in zijn bijbaantje: kelner in een Nijmeegs etablissement. Onder zijn voorganger gold volgzaamheid van de burgemeester als de grootste deugd. Daarnaast bestonden er forse tegenstellingen tussen Heumen en Malden, dat zich demogra\ufb01sch en economisch beter ontwikkelde en vanaf 1907 meer inwoners telde dan Heumen. Het ergste was evenwel dat de dorpsgemeenschap verscheurd was geraakt door het optreden van de excentrieke en vermogende grootgrondbezitter Jan J. Luden, in wie het gemeentebestuur \u2013 in de praktijk de burgemeester \u2013 een welhaast ongrijpbare tegenstander had. Bij Steinwegs aantreden was Ludens imperium echter op zijn retour; bovendien was het voor Steinweg een voordeel dat hij als nieuwkomer niet werd gehinderd door emotionele betrokkenheid. In zijn aanpak van de problemen vallen doortastendheid en zakelijkheid op. Het eerste grote vraagstuk waarmee hij van doen kreeg, betrof het gemeentehuis in Heumen, dat in een\n\n\n\n\n\ndeplorabele staat verkeerde. Steinweg zette zijn kaarten op een nieuw gebouw, maar de Heumense bevolking pleitte voor opknappen, omdat nieuwbouw vrijwel zeker in Malden zou komen. De traditionele meerderheid van Heumense raadsleden verdween in 1911 en daarmee was het pleit beslecht: eind 1912 werd het nieuwe gemeentehuis aan de Rijksweg te Malden in gebruik genomen. In 1916 schoof Steinweg zonder pardon de gemeentesecretaris aan de kant, nadat financi\u00eble verduistering was ontdekt, en trok hij een opvolger van buiten de gemeente aan. Ook slaagde hij erin de raadsleden en de wethouders te laten beseffen dat zij een eigen verantwoordelijkheid voor het bestuur van de gemeente hadden, zodat niet langer alles op de schouders van de burgemeester neerkwam. Bij zijn vertrek uit Heumen in 1920 liet Steinweg een behoorlijk functionerend gemeentebestuur achter. In dat jaar werd hij burgemeester van de Overijsselse dubbelgemeente Stad- en Ambt-Delden. Hij kreeg enige landelijke bekendheid, doordat hij tussen 1925 en 1927 deel uitmaakte van de staatscommissie die de financi\u00eble verhouding tussen Rijk en gemeenten onderzocht. Met zijn carri\u00e8re ging het hierna opwaarts. In 1927 volgde de benoeming tot burgemeester van Roermond en twee jaar later, in oktober 1929, was hij burgemeester van Nijmegen. In Nijmegen, met zijn 80.000 inwoners een grote stad, volgde Steinweg F.M.A.van Schaeck Mathon op, die ruim dertig jaar een geziene burgemeester was geweest. In diens voetsporen treden was niet gemakkelijk, te meer niet omdat de politieke verhoudingen van de burgemeester veel tact vroegen; tegenover een roomse meerderheid stond een niet onaanzienlijke minderheid waarvan de SDAP veruit de grootste groep vormde. Bovendien stond de stad aan de vooravond van grootschalige uitbreiding. Een onbekende was Steinweg in het Nijmeegse niet; in zijn Heumense periode had hij er veel contacten opgedaan, door het overleg rond de toen in voorbereiding zijnde aanleg van het Maas-Waalkanaal en ook omdat hij het burgemeesterschap had gecombineerd met de functie van schoolopziener in het schoolarrondissement Nijmegen. Toch gold zijn benoeming als een verrassing. Kennelijk had men gerekend op iemand met meer grootsteedse ervaring; per slot van rekening was Roermond met slechts 17.000 inwoners van een andere orde. Desondanks werd Steinweg in De Gelderlander begroet als de juiste man voor de expanderende stad; had hij zich in de vorige standplaatsen met zijn \u201ckalm, doortastend optreden, wars van ijdel vertoon\u201d niet onderscheiden als \u201ceen kloek regent\u201d? Wie twijfelde aan zijn kwaliteiten, kreeg al snel ongelijk. Steinweg liet zich niet meeslepen door de partijpolitiek en kon zich als kordaat bestuurder meteen waarmaken, toen kort na zijn aantreden de gevolgen van de in 1929 uitgebroken economische wereldcrisis merkbaar werden. Binnen de kortste keren nam de werkloosheid een dramatische omvang aan: telde de stad in 1929 nog slechts 250 werklozen, in 1933 waren dat er al 4000 en twee jaar later 6000. De steunuitkeringen stegen navenant, hetgeen leidde tot een complete ontwrichting van de gemeente\ufb01nanci\u00ebn; Nijmegen werd er een noodlijdende gemeente door en kwam onder overheidscuratele te staan. Sanering kon slechts geschieden via omvangrijke werkverruimingsobjecten, dat stond voor Steinweg vast. Hij werd er de gedreven en ambitieuze organisator van. Overal zag hij mogelijkheden: een vliegveld op het landgoed de Duckenburg, een haven- en industrieterrein aan het Maas-Waalkanaal, verfraaiingswerkzaamheden op Heumensoord, de langverbeide verkeersbrug over de Waal, een groots stadspark. Vaak bleef het bij plannen en enthousiasme, maar de laatste twee projecten\n\n\n\nheeft Steinweg wel weten door te zetten. Vanaf 1900 was er tussen gemeente en Waterstaat en tussen belangengroepen in de stad zelf felle strijd gaande over de vervanging van het veer door een vaste oeververbinding over de Waal. Inzet was niet de noodzaak, wel de \ufb01nanciering en de precieze plek. Bij Steinwegs aantreden hing de kwestie op de vergoeding van het veerrecht, dat voor de gemeente een aanzienlijke bron van inkomsten was. Een raadsmeerderheid eiste een bedrag dat het Rijk exorbitant vond; daarmee was de brug volledig klem komen te zitten. Met veel praten en overtuigen lukte het Steinweg uiteindelijk in september 1931 de raad tot een redelijker standpunt te brengen. Ook hierna wist hij met diligent optreden tal van moeilijkheden tot een oplossing te brengen. Toen de verkeersbrug in juni 1936 feestelijk in gebruik werd genomen, werd hij voor zijn inspanningen beloond met de benoeming tot ridder in de Orde van de Nederlandse Leeuw. Aan het voortouw zat Steinweg ook bij projecten als de aanleg van bruggen over het spoorwegemplacement bij de Graafseweg, de elektri\ufb01catie van de spoorlijn Arnhem-Nijmegen en de bouw van een sportfondsenbad, maar voor geen project heeft hij zich meer uitgesloofd dan voor de aanleg van het stadspark De Goffert met stadion en openluchttheater. In 1932 lanceerde hij het plan en door intensief te lobbyen in Den Haag wrong hij na enkele jaren als het ware hoogst persoonlijk de goedkeuring uit de handen van de minister. In juli 1939 werd het park opengesteld. Deze gebeurtenis gaf Steinweg nog meer voldoening dan die in 1936, zozeer had hij zich ge\u00efdentificeerd met dit project. Nauwelijks schot kreeg Steinweg in de broodnodige verbetering van de verpauperde benedenstad. Allerlei plannen van stedenbouwkundigen stuitten steeds op passiviteit van de kant van de gemeente. Wel wist Steinweg, die zijn belangstelling voor het verleden van de stad nauwelijks kon delen met zijn medebestuurders, de restauratie van enkele kleinere objecten als het Besiendershuis en de kerkboog met aangrenzende gebouwen bij de Stevenskerk erdoor te drukken. In zijn handen lag ook de uitbreiding van het stadhuis, die in april 1942 werd voltooid. Zijn ambtsperiode, in oktober 1941 feitelijk verstreken omdat hij in maart van dat jaar 65 jaar was geworden, werd er zelfs tot 1 mei 1942 voor verlengd. Twee jaar lang is Steinweg burgemeester in oorlogstijd geweest. Uit protest het ambt neerleggen bij de komst van de Duitsers was voor hem geen optie, wel het beste proberen ervan te maken. Vuile handen waren onvermijdelijk, maar serviliteit en slaafsheid waren hem vreemd. Hij was fel anti-NSB en probeerde nazificering van het gemeenteapparaat zoveel mogelijk tegen te gaan. Kritiek kwam er toen hij opriep tot steun aan de Winterhulp Nederland en deze verdachte actie in bescherming nam tegen principi\u00eble tegenstanders; ook zijn aanblijven werd op den duur niet door iedereen begrepen. Met de benoeming in september 1941 van J.van Dijk tot hoofdcommissaris van politie werd schipperen echter steeds lastiger; de onenigheden met deze fanatieke NSB-er namen een dusdanige vorm aan dat de allesbehalve bange Steinweg heeft overwogen alsnog voortijdig op te stappen. Uiteindelijk heeft hij dat niet gedaan en de uitbundige wijze waarop de Nijmeegse bevolking hem eind april 1942 heeft uitgezwaaid, duidt op veel waardering. Als ambteloos burger heeft Steinweg de rest van de bezettingstijd doorgebracht in Tilburg, vanwaar zijn vrouw geboortig was. Daar beleefde hij in oktober 1944 de bevrijding. Omdat in Londen was bepaald dat in beginsel de burgemeester van 10 mei 1940 in het ambt behoorde terug te keren, verkeerde Steinweg in de veronderstelling dat dat ook op hem van toepassing was, ondanks zijn leeftijd. Hij spoedde zich daarom naar Nijmegen, maar daar was inmiddels mr. Ch.M.J.H.Hustinx benoemd. Hem werd door het bevoegd gezag verteld dat in zijn geval het Londense besluit niet kon worden toegepast vanwege de 65-jaargrens. Wat hem niet werd verteld, was dat koningin Wilhelmina een blokkade had opgeworpen. Bij de grootse viering in 1930 van het feit dat Nijmegen 700 jaar stadsrechten bezat, had Steinweg op verzoek van de SDAP, die had gedreigd met een republikeinse demonstratie, nadrukkelijk vertoon van aanhankelijkheid aan het koningshuis achterwege gelaten. Dat droeg Wilhelmina hem nog steeds na. Voor Steinweg was het een hele desillusie. Hij zocht genoegdoening en vocht het hem per 1 mei 1942 verleende ontslag aan. Bij Koninklijk Besluit van 27 augustus 1947 werd echter bepaald dat het wegens het overschrijden van de leeftijdsgrens terecht was verleend. In zijn lange levensavond heeft Steinweg de ontwikkelingen in Nijmegen op de voet gevolgd. Hij voelde zich vooral betrokken bij het werk van de in 1939 opgerichte Stichting Stadspark De Goffert, die was belast met de exploitatie van zijn geesteskind en waarvan hij in 1947 erevoorzitter was geworden. Zolang het kon, bezocht hij trouw de vergaderingen. Hij bestookte het bestuur met nota\u2019s, als \u201contluistering en misvorming van ons fraai park\u201d dreigde. Ook liet hij zich gelden via de Vereniging tot Verfraaiing van Nijmegen e.o. en de\n\n\n\nhistorische vereniging Numaga, waarvan hij in respectievelijk 1948 en 1959 erelid was geworden. De Goffert moest een wandelpark blijven, \u201ceen oase van blijvende rust in Gods onvolprezen natuur, een soort van eiland in een zee van onrust, die met den dag groeit\u201d, dus geen rolschaatsbaan, kinderboerderij, schoolverkeerstuin of ijsbaan. De in 1964 aangekondigde bouw van de Pompekliniek schokte hem; hij verwachtte er de meest ernstige gevolgen voor zijn park van. Tot 1953 is Steinweg in Nijmegen blijven wonen. In dat jaar verhuisde hij naar een rusthuis te Esch in de gemeente Boxtel en in 1961 naar een bejaardenhuis te Roermond. Daar is hij op nieuwjaarsdag 1973 overleden, op de hoge leeftijd van 96 jaar en een maand na zijn echtgenote.", "Pieter Nicolaas Jut van Breukelerwaard": "Over de jeugdjaren van Pieter Nicolaas Jut is ons weinig bekend. Op 17 maart 1808 werd hij ingeschreven als poorter van Amsterdam, op dezelfde dag als zijn jongere broer Dirk, die net als zijn vader koopman van beroep was. Pieter Nicolaas werd effectenhandelaar, welk beroep hij in zijn geboortestad Amsterdam uitoefende. Waarschijnlijk verwierf hij de heerlijkheid Breukelerwaard, gezien het feit dat hij zich Jut van Breukelerwaard noemde. Zijn broer Dirk had ook banden met deze omgeving, want hij bewoonde het huis Vroeglust in het nabijgelegen Breukelen. In de jaren \u201930 van de 19de eeuw heeft Pieter Nicolaas zich in de Duitse stad Hanau gevestigd. Voor het eerst vernemen wij daarover in 1839, wanneer de bekende Gelderse predikant O.G. Heldring in zijn boek Iets over de genees- en heelkracht van het koude water meldt dat hij in het jaar daarv\u00f3\u00f3r is bezocht door de heer Jut uit Hanau. Deze had voor hem \u201ceene reeks van koud-water-schriften\u201d meegebracht. Voor Heldring waren de door Jut achtergelaten geschriften aanleiding zijn vriend B. Meijlink te Deventer aan te zetten een boekje te schrijven over de nuttige toepassing van koud water bij het genezen van kwalen en ziekten. Daarmee zijn we aangeland bij het onderwerp dat omstreeks deze jaren bepalend is geworden voor Juts leven en dat hem ook naar Gelderland heeft gevoerd: de geneeskunde door middel van koud water. Zijn vestiging in Hanau zal eveneens hiermee hebben samengehangen; mogelijk trok de badinrichting Wilhelmsbad hem daarheen. Jut werd gekweld door jicht, die hem ondraaglijke pijn bezorgde. Hij zocht en vond genezing in Gr\u00e4fenberg, destijds gelegen in Oostenrijks Silezi\u00eb (nu Jezenik Lazne in Tsjechi\u00eb). Hier bedreef Vincent Priessnitz vanaf 1826 in de door hem gestichte badinrichting met veel succes de geneeskunde met behulp van water. Door zijn genezing werd Jut niet alleen een vurig voorvechter van deze geneeswijze, de hydrotherapie, maar ook een bestrijder van de gangbare geneeskunde of allopathie. Hij zette zich met al zijn energie en met zijn niet onaanzienlijke financi\u00eble vermogen voor deze zaak in. Dit kwam allereerst tot uiting in een flink aantal publicaties, voor het grootste deel vertalingen van Duitse auteurs die over allerlei aspecten van de hydrotherapie hadden geschreven. In zijn vijfdelige uitgave Vincenz gezegd: de overwinnares , die in totaal bijna 2000 bladzijden omvatte, combineerde Jut de vertaalde teksten met eigen commentaar en de weergave van gebeurtenissen die de heilzame werking van de watergeneeskunde en het falen van de allopathie illustreerden. In de publicaties komt, naast de geneeskunde, nog een tweede aspect naar voren dat kenmerkend was voor wat Jut dreef, namelijk zijn maatschappelijke betrokkenheid. Het feit dat zijn vijfdelige magnum opus in de jaren 18401848 in de drukkerij van het weeshuis te Hanau van de persen kwam, is hiervan een illustratie. Aan zijn publicistische activiteiten spendeerde hij, naar eigen zeggen, maar liefst \u0192 219.000,\u2013! Om zijn idee\u00ebn in Nederland te verspreiden kon Jut niet volstaan met het uitgeven van drukwerk. Hij moest de potenti\u00eble belangstellenden zien te bereiken. Met dat doel onderhield hij schriftelijk en in eigen persoon contacten in het vaderland. Het al vermelde\n\n\n\nbezoek aan Heldring is daarvan een voorbeeld. Toen deze in 1847 overspannen raakte, bezocht hij op advies van Jut het kuuroord Marienberg bij Boppard om zich aan een koudwaterkuur te onderwerpen. Enige jaren eerder, in 1845, had Jut ook dominee J. de Liefde, die aan tering leed, weten over te halen een waterbehandeling te ondergaan. Zijn kennelijk goede relaties met predikanten sloten aan bij de aard van zijn activiteiten. Deze omschreef hij in een van zijn publicaties als volgt: \u201cPriessnitz ploegde; de schrijvers die wij vertolken, zaaiden in Duitschland; wij zaaien in Duitschland en in Nederland; de wasdom moet van Boven komen.\u201d Een belemmering voor de verspreiding van Juts idee\u00ebn in Nederland vormde de omstandigheid dat er hier, anders dan in Duitsland, geen inrichtingen waren waar de watergeneeskunde in de praktijk werd gebracht. De bouw van een badhuis in Nederland zou deze barri\u00e8re kunnen wegnemen en het is dan ook niet verwonderlijk dat Jut hierin een belangrijk middel zag om zijn idealen te verwezenlijken. In 1848 wist hij voor dat doel het landgoed Laag-Soeren te verwerven van de toenmalige eigenaresse, mevrouw Luden. Zij behoorde tot de Amsterdamse handelskringen, zodat het niet onwaarschijnlijk is dat Jut haar kende. Het landgoed was uitermate geschikt voor het doel dat Jut voor ogen stond. Behalve het huis Laag-Soeren omvatte het een aantal boerderijen en ruim 220 hectare grond, waar twee beken door stroomden die een aantal watermolens aandreven en die zuiver Veluws bronwater bevatten. Het geheel was in hoofdzaak aangelegd door de Arnhemse meester-metselaar Carel Otto van Kesteren, die in de jaren 1768-1812 eigenaar van het landgoed was geweest. Jut zelf vestigde zich op het huis Laag-Soeren, vergezeld van onder meer de Duitse rentmeester Wilhelm Schlicht en verder dienstpersoneel. Op 22 september 1849 werd bij de Arnhemse notaris Taay de akte opgemaakt waarbij de stichting in het leven werd geroepen die zich met de bouw en exploitatie van het Soerense badhuis zou gaan bezighouden. Net als de \u2018moederstichting\u2019 in Gr\u00e4fenberg kreeg zij de naam Bethesda, genoemd naar het bijbelse bad met die naam in Jerusalem (Johannes 5:2). In de statuten waren Juts idealen vertaald als doelstelling voor de stichting Bethesda. De watergeneeskunde zou in de te bouwen badinrichting worden toegepast ten behoeve van de lijdende mensheid, naar het voorbeeld van Gr\u00e4fenberg. Alle winstbejag behoorde haar vreemd te zijn. Het kuuroord mocht geen \u201chuis van weelde\u201d worden. De helft van de kamers behoorde ter beschikking te worden gesteld van behoeftige pati\u00ebnten. Wijnen of gedestilleerde dranken mochten hier niet worden geschonken. De natuurgeneeskunde was de beste grondslag voor \u201calle zedelijkheid, gevolglijk van alle praktische godsdienst door een meer bezadigde leefwijze en afgekoeld bloed\u201d. Moord, verkrachting, kindermoord, brandstichting, onanie, enzovoorts zouden daardoor worden voorkomen. In Laag-Soeren zouden pati\u00ebnten gezond kunnen leven, in tegenstelling tot de steden, waar het water niet schoon was en de lucht meestal zuurstofarm en niet fris. Het drinkwater was daar bezwangerd met looddelen, spijzen werden in koperen potten bereid, een bad was zeldzaam en de huid verslapte door wol en \ufb02anel en werd bovendien verstikt door waterdichte stoffen. Ook met het voedsel was het mis door het gebruik van wijn, muskaat, foelie, cayennepeper, gember, kof\ufb01e, en dergelijke. Het curatorium, dat ervoor moest zorgen dat deze beginselen in de praktijk werden gebracht, stond onder voorzitterschap van Jut. Twee familieleden maakten er deel van uit: zijn al eerder genoemde broer Dirk en J.N. Bastert, steenfabrikant te Breukelen en zoon van zijn zuster Christina Elisabeth. Bastert was vanaf 1853 lid van Provinciale Staten van Utrecht, sinds 1875 eveneens van de Tweede Kamer en was in 1887 zelfs nog korte tijd minister in het kabinet-Heemskerk. Buiten de familiesfeer vielen de predikanten J. de Liefde en O.G. Heldring. De beide dominees zullen het godsdienstige en \ufb01lantropische element, dat in de statuten een plaats had gekregen, hebben vertegenwoordigd. Ten slotte maakten Th. Pannekoek, papierfabrikant te Heelsum, en F.A.S.A. baron van Ittersum, kantonrechter te Hilversum, deel uit van het curatorium. Mogelijk hield het lidmaatschap van Pannekoek verband met de exploitatie van de drie papiermolens op het landgoed in Laag-Soeren, waar leden van zijn familie eerder molenaar waren geweest. Al in 1850 werd onder leiding van de Zutphense bouwkundige B. Berkhout begonnen met de bouw van de badinrichting. Het werd een drie verdiepingen hoog gebouw, waarvoor de ontwerper zich eerst in Duitsland had geori\u00ebnteerd. Voor het benodigde water werd gebruik gemaakt van de aanwezige sprengen. Door het hoogteverschil tussen de bronnen en het gebouw kon tot op de tweede verdieping water worden afgetapt. Het gereedkomen van het gebouw betekende niet dat Juts badinrichting nu ook kon gaan functioneren. Zijn zeer uitgesproken opvattingen over de toe te passen geneeskundige methoden brachten met zich mee dat uitsluitend een natuurgeneeskundige uit Duitsland\n\n\n\n\n\nde leiding op zich zou kunnen nemen. Aan een academisch opgeleide allopathische arts kon deze taak niet worden toevertrouwd, evenmin aan een homeopaat. Bovendien waren \u2018chemische\u2019 geneesmiddelen Jut een gruwel. Zijn keuze viel op de Duitse \u2018waterdokter\u2019 August Friedrich Erfurt, die in september 1850 op het huis Laag-Soeren onderdak vond en zich enige maanden later in het nabij gelegen Brummen vestigde. Anders dan in Duitsland mocht een geneesheer die in het buitenland een academisch artsexamen had afgelegd, in Nederland niet de geneeskunde uitoefenen. Toen Erfurt dit toch deed, kreeg hij van de rechtbank in Arnhem een praktijkverbod. Van het functioneren van een geneeskundige instelling als het badhuis onder leiding van een arts zonder geldig artsexamen kon geen sprake zijn, zodat het gereedgekomen gebouw voorlopig leeg bleef staan. Vooralsnog wenste Jut zijn idealen niet aan de Nederlandse realiteit aan te passen. In de jaren 18521858 schreef hij als voorzitter van het curatorium negen verzoekschriften aan de Tweede Kamer, waar in deze periode juist een nieuwe wet op de geneeskunde in behandeling was. Ook benaderde hij afzonderlijke kamerleden en probeerde hij de publieke opinie te be\u00efnvloeden, onder meer door zijn argumenten in gedrukte vorm te verspreiden. De pogingen van Jut en de door hem opgerichte stichting om de Nederlandse wetten aangepast te krijgen, bleven echter zonder resultaat. De nieuwe Wet op de geneeskunde, die in 1865 van kracht werd, bevatte in dit opzicht geen veranderingen. Uiteindelijk koos Bethesda eieren voor haar geld en plaatste in oktober 1868 een oproep voor een geneesheer die de hydrotherapie was toegedaan maar tevens aan de wettelijke eisen voldeed. De keus viel opnieuw op een Duitser, dokter L\u00fcbcke uit Berlijn, die in 1869 tot geneesheerdirecteur werd benoemd nadat hij met goed gevolg het Nederlandse artsexamen had afgelegd. Tevens werd in 1869 de eerste steen gelegd voor een tweede gebouw, een paar honderd meter verwijderd van het nog leegstaande badhuis. Dit werd geprojecteerd naast een al bestaande watermolen op Juts landgoed en kreeg de naam Sprengenoord. Het was bedoeld als onderkomen voor de \u2018minvermogende\u2019 pati\u00ebnten, die zo duidelijk een doelgroep van de nieuwe stichting vormden en die van hieruit het badhuis konden gaan bezoeken. De eerste steen werd gelegd door Johanna Maria Estopeij, weduwe Neckhaus, die in 1866 als gezelschapsdame bij Jut in het huis Laag-Soeren was komen wonen en tot zijn dood bij hem zou blijven. Eindelijk, op 1 mei 1870, kon nu het badhuis worden geopend. Het moet Jut veel voldoening hebben\n\n\n\ngeschonken dat het in de eerste twee jaren van zijn bestaan vrijwel was volgeboekt met respectievelijk 81 en 89 pati\u00ebnten. Hierbij moet wel worden aangetekend dat het door de Frans-Duitse oorlog die in deze jaren woedde, voor Nederlanders niet mogelijk was de Duitse baden te bezoeken. Opnieuw vormden Juts eigen principes echter een obstakel voor de verdere verwezenlijking van zijn idealen. L\u00fcbcke wilde medicijnen voorschrijven en Jut was en bleef daar principieel tegen. Het gevolg was dat de geneesheer-directeur in het najaar van 1872 vertrok. Pas in augustus 1873 kon een opvolger aan de slag gaan. De keuze was gevallen op een dr. Molenaar uit Friesland, maar deze was zelf ziekelijk en kreeg bovendien om dezelfde redenen als zijn voorganger problemen met Jut. Ook aan de organisatie van het badhuis schortte het nodige. Molenaar vertrok na korte tijd en er werd vooralsnog geen opvolger benoemd. Het heeft er alle schijn van dat Jut niet van zijn eigen, doodlopende weg af te brengen was. Toen hij in 1874 op 88-jarige leeftijd overleed, liet hij het badhuis in een zorgelijke situatie achter. De vraag was of de ontbindende bepaling in de statuten van Bethesda, die inhield dat de stichting aan de erven van Jut moest worden nagelaten wanneer de vooroordelen tegen de watergeneeskunde in Nederland niet te overwinnen waren, in werking moest treden. Dat Jut zelf nog niet zover was dat hij hiermee rekening hield, blijkt uit zijn testament. Hij begiftigde de stichting met het landgoed Laag-Soeren, een boerderij met landerijen in Ellecom en een aanzienlijk kapitaal. Daarop waren tevoren wel een aantal royale bedragen in mindering gebracht die ten goede kwamen aan een aantal van Juts getrouwen, zoals zijn gezelschapsdame mevrouw Estopeij en zijn koetsier Gerbrands. Het curatorium trad met de erfgenamen in onderhandeling en men kwam overeen dat de statuten aan de Nederlandse realiteit zouden worden aangepast, waarbij de filantropische doeleinden voorop zouden blijven staan. Daardoor kon aan Juts levenswerk een nieuwe richting worden gegeven. Het badhuis bleef tot ver in de 20ste eeuw functioneren en moest in 1884 en 1917 zelfs nog aanzienlijk worden uitgebreid. Uiteindelijk werd de stichting in 1936 ontbonden, maar tot de dag van vandaag vormt het voormalige badhuis een uniek monument dat getuigt van de opmerkelijke idealen die Pieter Nicolaas Jut van Breukelerwaard met zoveel volharding heeft nagestreefd.", "Johan Hendrik Mello baron Mollerus van Westkerke": "Toen Mollerus werd begraven, hadden de Arnhemse bewoners van de huizen waarlangs de rouwstoet kwam, hun gordijnen of luiken gesloten. Volgens een verslaggever van de Arnhemsche Courant zag het langs de route zwart van de mensen. Waaraan had Mollerus de grote belangstelling bij zijn begrafenis te danken? Het geslacht Mollerus was oorspronkelijk afkomstig uit de Paltz en telde vanaf de 17de eeuw onder zijn leden onder meer predikanten, een solliciteur-militair, een president van de Hoge Raad en een minister. Mollerus\u2019 grootvader werd in 1816 in de adelstand verheven, vier jaren later kreeg hij de titel van baron. Mollerus\u2019 vader, een legerof\ufb01cier, kocht omstreeks 1836 het landgoed De Zwaluwenburg in de gemeente Oldebroek, waar Johan Hendrik Mello werd geboren. Mollerus studeerde van september 1857 tot mei 1862 rechten aan de Utrechtse universiteit. Na enige tijd als advocaat en vervolgens als ambtenaar 1e klasse ter secretarie van de gemeente Utrecht gewerkt te hebben, werd hij in februari 1868 benoemd tot burgemeester van de gemeenten Baarn en Eemnes. Hij combineerde dit gedurende zekere tijd met het ambt van gemeentesecretaris. \n\n\n\n\n\nTijdens zijn burgemeesterschap heeft Mollerus zich in Baarn onder meer sterk gemaakt voor de uitbreiding en verbetering van de wegen en voor het onderwijs. De commissaris des konings in de provincie Utrecht omschreef hem in januari 1880 bij een voordracht tot herbenoeming als een bekwaam en ijverig burgemeester. In 1879 kozen Provinciale Staten van Utrecht, waarvan hij deel uitmaakte, hem tot lid van het College van Gedeputeerde Staten. Mollerus weigerde deze functie echter, omdat hij burgemeester wilde blijven. Korte tijd later, in april 1880, benoemde koning Willem III hem per 1 juni van dat jaar tot commissaris des konings in de provincie Gelderland. De minister van Binnenlandse Zaken had in zijn voordracht aan de koning geschreven, dat Mollerus zich als burgemeester zeer gunstig had onderscheiden. Bovendien speelde mee, dat de minister bij de koning pleitte voor de benoeming van iemand uit een oud-adellijk Gelders geslacht, om zo de tot dan toe gevolgde traditie voort te zetten. Voor Mollerus gold, aldus de minister: \u201cOok om den naam, dien hij draagt, mag zijne benoeming in Gelderland, op instemming rekenen.\u201d Het is op zijn minst opvallend dat Mollerus op dat moment commissaris werd. Kort tevoren had hij immers nog een andere functie geweigerd en zich laten herbenoemen tot burgemeester. Niet iedereen in Gelderland was meteen bereid Mollerus om zijn naam als nieuwe commissaris te accepteren. In De Graafschap-Bode van 15 mei 1880 schreef een columnist over de benoeming dat \u201cer geen sterveling [is] die er iets van merkt, niemand die er over spreekt, of dien het interesseert.\u201d Hij voegde daar \ufb01jntjes aan toe, dat indien de commissaris zou zijn gekozen er waarschijnlijk een andere persoon uit de stembus was gekomen. Reeds in zijn eerste jaar als commissaris drong Mollerus bij de minister van Binnenlandse Zaken aan op het wettelijk beperken van veldarbeid door kinderen en een wet die het misbruik van sterke drank tegenging. Hij schrok tijdens zijn eerste rondreizen langs Gelderse gemeenten van de slechte conditie van schoolgebouwen \u2013 in sommige scholen werkten drie \u00e1 vier onderwijzers in \u00e9\u00e9n lokaal \u2013 en het schoolverzuim door kinderarbeid, dat hier en daar opliep tot bijna de helft van het aantal leerlingen. \u201cWorden de scholen te weinig bezocht, de tapperijen en kroegen worden het des te meer\u201d, schreef Mollerus aan de minister in 1881. Gedurende zijn gehele ambtsperiode bleef hij zich inspannen voor beter lager en vakonderwijs, goede schoolgebouwen en strenge naleving van de Drankwet, waarvoor hij bij de regering had gepleit. Zijn pleidooien en geschriften ademden somtijds een paternalistische en moralistische sfeer uit. Zo was de commissaris bijvoorbeeld bijzonder te spreken over een onderwijzer die zijn leerlingen wellevendheid onderwees. Mollerus toonde zich, zeker in het begin van zijn commissarisschap, bij wijlen een daadkrachtige bestuurder die wanneer het nodig was zelfs zijn eigen mouwen opstroopte. Gelderland werd in de 19de eeuw regelmatig getroffen door overstromingen die voor veel ellende bij de bevolking zorgden. De zorg voor een goede bescherming tegen het water had de voortdurende aandacht van het provinciaal bestuur. Dit gold ook voor Mollerus. Verscheidene keren drong hij aan op versterking van de waterkeringen en verbetering van de waterschapsreglementen. In 1883 controleerde Mollerus persoonlijk de dijkmagazijnen en noodmaterialen langs de rivieren, omdat hierover klachten waren binnengekomen. Zijn afkeer van het socialisme was groot. De antioranjegevoelens \u2013 Mollerus zelf hechtte zeer aan het koningshuis \u2013 en de idee\u00ebn over het afwijzen van de bestaande orde die binnen de deze beweging leefden, ervoer hij als een grote bedreiging. Toen hem in 1889 voor het eerst berichten van burgemeesters bereikten over sociaal-democratische activiteiten op het platteland, wond hij er geen doekjes om: \u201cMogten ooit die gevoelens dreigen zich te uiten op eene met de wet en goede orde strijdige wijze dan moet dit \u2013 het is de overtuiging die mij bezielt en die ik bij de burgemeesters\n\n\n\ntracht over te brengen \u2013 zoo snel, zoo krachtig en zoo gestreng mogelijk worden tegengegaan.\u201d Hij hoopte dat goed onderwijs aan de jeugd het socialisme de wind uit de zeilen zou nemen. Mollerus was wel degelijk ge\u00efnteresseerd in het lot van de bevolking. In zijn jaarlijkse verslagen van de rondreizen langs de gemeenten kwam hij er geregeld op terug. Hij verbond armoede bijvoorbeeld aan eigen falen of drankgebruik, een visie die in de tweede helft van de 19de eeuw niet ongewoon was onder de heersende klasse. Zijn werk als broeder van de Sint Nicolai Broederschap te Arnhem (1900-1909), een notabel gezelschap dat zich bezighield met hulp aan minvermogenden en behoeftigen, getuigde van Mollerus sociale belangstelling. Op 24 november 1908 woonde Mollerus voor het laatst een vergadering van het College van Gedeputeerde Staten bij. Kort daarop werd hij ziek en overleed na enige weken. Mollerus was een harde werker. Hij gunde zich weinig rust. Volgens jhr. G.J.J.J.M. Dommer van Poldersveldt, gedeputeerde, waren zijn gedachten tijdens zijn verlof in Gelderland. De commissaris had Dommer wel eens verteld, dat \u201chet aangenaamste oogenblik van zijn reis was, wanneer hij Arnhem\u2019s toren zag.\u201d Bij zijn zilveren ambtsjubileum in 1905 en bij zijn overlijden, vier jaren later, werden zijn dossierkennis, onpartijdigheid, beminnelijke welwillendheid en jovialiteit geroemd. Mollerus wist anderen voor zich te winnen door interesse te tonen in hun werk en leven. Hij eiste veel van zichzelf, maar ook van anderen. Zijn oordeel over falende bestuurders of ambtenaren kon hard zijn. De grote belangstelling en het vele eerbetoon bij zijn laatste ambtsjubileum \u2013 hij werd toen onder andere benoemd tot commandeur in de orde van de Nederlandsche Leeuw \u2013 en zijn begrafenis lieten zien dat er sinds de column in De Graafschap-Bode van 15 mei 1880 een en ander veranderd was.", "Daisy Junius": "Hoe de kinderen Junius hun jeugd in Zuid-Afrika hebben doorgebracht weten we niet, maar uit de titel en inhoud van het reisboek Zonnig Afrika (Haarlem 1892), dat voor een belangrijk deel op naam van hun moeder staat, kan afgeleid worden dat zij daar tamelijk zorgenvrij op terugkeken. Trouwens: wie zo indringend over jeugdervaringen en opgroeiende meisjes kan schrijven als Daisy moet welhaast op een aansprekend voorbeeld kunnen terugvallen. Haar ouders, Gelders van oorsprong, trouwden in 1861 in Kaapstad. Enige jaren later betrokken zij een huis in de omgeving van Beaufort, waar vader redacteur van de lokale krant The Beaufort West Courier was. Misschien kreeg moeder heimwee; feit is dat zij en de kinderen eind jaren \n\n\n\n\u201980 repatrieerden. Vader bleef achter en zou in 1899 in het Zuid-Afrikaanse Piket Berg overlijden. Moeder en de beide dochters betrokken een kleine villa aan de Utrechtseweg 98 te Heelsum. Het gereconstrueerde bevolkingsregister van Renkum, waartoe Heelsum behoort, laat zien dat Egberdina daar in 1945 nog steeds woonde, evenals haar zuster Anna, inmiddels weduwe. Vrij snel nadat de familie zich in Renkum had gevestigd, begon Egberdina te publiceren. In 1890 verscheen haar debuut, de bundel Uit den caleidoscoop bij de Arnhemse uitgever Jan Minkman. Op de titelpagina prijkt haar nom de plume : Daisy E.A. Junius. In het korte openingsverhaal \u2018Inkwartiering\u2019 beschreef Daisy hoe de komst van huzaren de gemoederen van een dorpsgemeenschap bezighield: getrouwde dames werden zenuwachtig, jonge meisjes verheugden zich op de komst van de militairen, oude meiden hoopten op een fooitje, jongeren op een gezellig praatje, boeren legden vers stro in de deel en de schoolmeester tobde met tanend gezag. De titel geeft ook de vorm aan: je ziet een bonte mengeling van dorpstaferelen onder de caleidoscoop doortrekken. Het ging Junius om de schildering, het observeren. Kinderen, gezin, ouders en familie spelen een grote rol in haar werk. Het is veel leed en geluk dat haar verhalen thematisch verbindt, mooi, fris en helder beschreven. Plot en slot verlopen in haar verhalen vaak anders dan de lezer verwacht. Junius\u2019 verhalen ademen de geborgenheid die destijds ook opsteeg uit tijdschriften als Eigen Haard , Elsevier\u2019s Ge\u00efllustreerd Maandblad en de Katholieke Illustratie . Tussen 1890 en 1909 verschenen naast haar debuut nog een toneelspel, twee bundels verhalen en drie romans. In die twintig jaar ontwikkelde haar thematiek zich met de veranderende maatschappelijke verhoudingen. Zo komt in Adel luitenant Jonker Hendrik Bringersoord tot het inzicht dat zijn verloving met freule Nelly van Doorn op een verkeerde keuze is gebaseerd: zij passen niet bij elkaar. Hij viel voor een nichtje met een karakter dat volstrekt tegengesteld aan dat van de freule was. Het nichtje was niet van adel, ze was de dochter van een kunstschilder. \u2018Verversverliefdheid\u2019, dat kan niks wezen, bromde Hendriks vader. De generatiekloof is daar. Tijdig weet Junius een ironische toets aan te slaan, als zij de \u2018Bond tot verbetering of uitroeiing van lichtzinnige mannen\u2019 en andere soortgelijke gezelschappen in het verhaal vlecht, en er de aristocratie mee bespot. De achtergrond, het schildersmilieu, wortelde in \u2018Pictura Veluvensis\u2019, de kunstenaarsvereniging, die in 1902 te Renkum \n\n\n\nwas opgericht. Rond de Haagse schilder Th\u00e9ophile de Bock, die zich in 1895 te Renkum vestigde, verzamelden zich allerlei landschapschilders, onder wie Hendrik van Ingen, de Veluwse schilder die zij het meest bewonderde en over wie zij in 1911 publiceerde. De kring trok vanaf het begin ook andere kunstenaars aan, zoals de beeldhouwer August Falize en Daisy Junius. Daisy\u2019s grote roman Jong Leven (1901) heeft denkelijk de meeste bekendheid genoten, en daaraan is de schrijfster en redactrice Anna de Savornin Lohman (1868-1930) ongewild debet geweest. Het titelblad vermeldt als auteur \u2018Daisy met tekeningen van JUNIUS\u2019. Wie met de laatste werd bedoeld, is niet duidelijk. Daisy zelf zou later ontkennen dat zij de tekeningen had gemaakt. In deze roman viert een aantal vriendinnen in Arnhem hun vakantie, voordat ze hun studies zullen vervolgen. Ze logeren bij de ouders van een van de meisjes. Ouders wier huwelijk geslaagd is, want moeder geeft de meisjes regelmatig een kijkje in haar huwelijksleven: \u201cTrouwen?\u201d, zei mevrouw, \u201ctrouwen \u2026 meisjes, dat is geen kleinigheid\u201d; gevolgd door talloze voorbeelden uit mevrouws praktijk en die van anderen over situaties waarin het in het huwelijk mis kon\n\n\n\ngaan. Maar uiteindelijk was Junius\u2019 opvatting: \u201cDuizendmaal te benijden is elke vrouw, die een werkkring vervuld [sic] en in vrede en vreugde haar leven doorbrengt.\u201d Zoals met elk boek: als je er niet voor openstaat, wordt de lectuur ervan niks. Het gaat bij literatuur in eerste en laatste instantie altijd om herkenbaarheid van de beschreven situatie, de geuite gevoelens, de verwoorde gedachten. Dat mag dan zo zijn, kort na verschijning werd deze roman door Anna de Savornin Lohman neergesabeld. Nu was de rancuneuze Anna iemand met wie je het gemakkelijk aan de stok kon krijgen; de controversi\u00eble schrijfster had haar aanhangers, maar telde ook vele vijanden. Ruim 45 jaar was zij redacteur van De Hollandsche Lelie , \u2018weekblad voor jonge dames\u2019. Hoewel Anna het omstreeks 1907 ook op andere schrijvende telgen uit het Juniusgeslacht had gemunt, viel Daisy de twijfelachtige eer te beurt als eerste de kritische aandacht van de redactrice annex recensente van De Hollandsche Lelie te trekken: \u201cIs het een toevallige samenloop van omstandigheden, waardoor Jong Leven voortdurend zoo\u2019n in \u2019t oog loopende overeenkomst heeft met Schoolidyllen ?\u201d sneerde Anna in het Soerabajasch Handelsblad van 8 februari 1902, waaruit zij werd geciteerd in De Hollandsche Lelie van 18 maart 1903. Meteen zo\u2019n onverzoenlijke toon. Het zou ook nooit meer goed komen tussen die twee. Toen De Savornin Lohman de beschuldiging van plagiaat een jaar later in het Haagse dagblad Het Vaderland herhaalde en nog eens in haar eigen De Hollandsche Lelie , ontstak Daisy in woede. Ze overwoog gerechtelijke stappen, ook al omdat de titel en de auteur in de besprekingen verkeerd waren gespeld. Dat laatste lijkt voor de neutrale lezer geen halszaak, maar voor Daisy was het dat toch wel, want Anna had haar pseudoniem onthuld. Daisy diende inderdaad een klacht in, maar de zaak werd enige tijd later geseponeerd, zoals Anna haar lezers in De Hollandsche Lelie triomfantelijk liet weten. Daisy beweerde echter dat dat pas gebeurde nadat Anna haar excuses had gemaakt. Daisy\u2019s werk was zorgvuldig gestileerd en verrassend, daar waar ze het vertellersperspectief geleidelijk van de ene naar de andere verhaal\ufb01guur over liet gaan. Haar verhalen gaven een indruk van het leven van de gegoede burgerij in haar tijd, maar haar (meisjes)boeken waren vooral even zovele pleidooien voor de economische, geestelijke en sociale zelfstandigheid van de vrouw. Ook al ging het soms verschrikkelijk mis, zoals in Op verkeerde grondslagen , waarin de vrouwen op basis van hun verkeerde keuzen met de gevolgen werden geconfronteerd. Maar er was meer. Terwijl de personen in de meeste van haar boeken jonge meisjes onder de twintig zijn, is in De bakens verzet (1907) de mooie, rijke, ongetrouwde, dertigjarige, aristocratische Tekla de hoofdpersoon. Junius werkte hierin een aantal verwante thema\u2019s uit, de ongetrouwde moeder, de \u2018gevallen vrouw\u2019, en de rechtsongelijkheid tussen gehuwden op het gebied van het scheidingsrecht. In Daisy\u2019s eigen woorden heette het, dat Tekla:\n\n\u201cde diepvoelende, moderne, jonge Hollandsche vrouw is, die niet meer k\u00e1n leven binnen de enge grenzen door Z\u00f3\u00f3-hoort-het nauw om het leven van den mens, en nauwer nog om het bestaan van de Vrouw getrokken; Tekla kiest en gaat nieuwe wegen, zij verzet de bakens, niet in de eerste plaats uit eigen belang, doch vooral gedreven door een krachtig vrouwelijk medegevoel met ieder, die leeft en lijdt onder de huidig gangbare, maar valse moraal en onze onoordeelkundige huwelijkswetgeving.\u201d\n\nWaar het instituut huwelijk in Jong Leven (en in haar eerdere verhalen) overeind bleef, ondergroef Junius bewust de fundamenten ervan in De bakens verzet . In de tussenliggende periode \u2013 van zes jaar \u2013 ontwikkelde zij een kritische zin. De plaatselijke dominee met zijn voorspelbare, conservatieve idee\u00ebn over het huwelijk en gezin fungeert in De bakens verzet als kraben springplank. Wat Junius in De bakens verzet als \ufb01ctie verwoordde, werd in haar tijdschrift Nieuw Vrouwenleven levensdoel. Daarin pleitte zij voor het \u2018vrije huwelijk\u2019, \u2018de vrije liefde\u2019, en dat hoefde niet per se een huwelijk te zijn. Heel nieuw was dat standpunt toen niet: tien jaar daarvoor bepleitte De Savornin Lohman al hetzelfde in Het \u00e9\u00e9ne noodige (1897), en ook daarin is een thema te vinden dat Daisy ook enkele keren in haar verhalen zou verwerken: zelfmoord. Jong Leven en De bakens verzet waren tegenpolen, of liever en beter: ze waren belangrijke ijkpunten in het werk van Daisy Junius. Vanuit haar woonhuis annex bureau Nieuw Vrouwenleven aan de Utrechtseweg 98 te Heelsum liet zij het gelijknamige tijdschrift Maandblad voor Dames met Rubriek voor Heeren verschijnen; zij gaf er ook haar andere werk uit. Nieuw Vrouwenleven , waaraan ook haar zusje en een zwager meewerkten, verscheen tussen 1907 en vermoedelijk 1928. In die zin was Nieuw Vrouwenleven een familieblad. Daisy Junius overleed ongehuwd op 24 mei 1951 te Renkum. Ze ligt met haar moeder en zusje in een familiegraf op Moscowa in Arnhem. Daisy was geen belijdend of actief lid van de hervormde kerk, maar liet haar onroerende goederen aan die geloofsgemeenschap na.", "Johan Moliart": "De familie Moliart vormde een geslacht dat sinds de 13de eeuw een belangrijke rol speelde in Zaltbommel en er tot de 17de eeuw menig schepen en burgemeester leverde. Johan Moliart werd tot priester gewijd. In 1328 was hij pastoor van Tuil en tevens kanunnik van het kapittel van Sint-Walburg te Zutphen. Zijn pastoraat moest hij in dat jaar opgeven om kanunnik van het prestigieuze Utrechtse domkapittel te kunnen worden. Deze \u2018promotie\u2019 toont aan dat zijn carri\u00e8re op dat moment al een hoge vlucht had genomen. Een grote rol speelde hierbij Moliarts goede relatie met graaf Reinoud II van Gelre en Zutphen. Deze was gezien zijn eigen geboorte rond 1295 mogelijk een leeftijdgenoot. Moliart was een vertrouweling aan wie belangrijke functies werden toebedeeld. Reeds in 1326 bekleedde hij het ambt van (land-)rentmeester en leidde aldus het beheer van de landsheerlijke inkomsten en uitgaven. Zijn benoeming in dit ambt kan reeds in 1318 hebben plaatsgevonden, het jaar waarin Reinoud II zijn zieke vader Reinoud I (1271-1326) aan de kant schoof en als \u2018des ghreven zoene van Ghelre\u2019 de regering feitelijk overnam. Ook in latere jaren heeft de carri\u00e8re van Johan Moliart steeds een gecombineerd wereldlijk en kerkelijk\n\n\n\n\n\nkarakter behouden. Vanaf 1328 was hij naast rentmeester tevens kapelaan van de graaf. Hij was mogelijk toen al verbonden aan de Sint-Nicolaaskapel van de Nijmeegse Valkhofburcht. Enkele jaren later, in 1332-1333, volgde de aanstelling tot proost van het kapittel van Sint-Walburg te Arnhem. Aan deze proosdij was het aartsdiakonaat van Moliarts geboortestreek (Bommeler- en Tielerwaarden) verbonden. Moliart heeft in de loop van de jaren verder nog kanonikaten in het kapittel van Sint-Jan te Utrecht en in dat van Sint-Victor te Xanten weten te verwerven. Deze opeenstapeling van kerkelijke waardigheden is indrukwekkend, maar voor de 14de eeuw niet uniek. Uitzonderlijker is Moliarts wereldlijke loopbaan. Hij bleef tot eind 1337 of begin 1338 rentmeester. Binnen de groep van grafelijke raden trad hij vanaf 1334 steeds meer op de voorgrond. De positie van belangrijkste raad, die hij tegen 1338 had bereikt, behield hij ook nadat Reinoud II in 1339 tot hertog was verheven. Moliart bekleedde vanaf 1338 geen speci\ufb01ek ambt, maar was feitelijk kanselier, dat wil zeggen hoofd van de kanselarij. Deze vormde het administratief centrum van het hertogdom en daarmee de spil van het centrale bestuur. Tekenend voor de grote indruk die Moliart op tijdgenoten maakte is het feit dat de kroniekschrijver Hendrik van Herford (\u20201370) een uitvoerig portret van hem tekent. Hij noemt daarin als zijn bijzondere verdienste dat hij veel ongedeelde gronden rendabel maakte door ze aan particulieren uit te geven. De tijnzen en andere betalingen die daarbij werden bedongen zouden de landsheerlijke inkomsten met de helft hebben vergroot. Deze gronduitgiften kunnen in verband worden gebracht met de grootscheepse ontginningen op de Veluwe in deze periode. Moliart is daarnaast aantoonbaar een initiator geweest voor omvangrijke ontginningen in Groesbeek en omgeving alsmede voor die in een groot gebied rond Siebengewald en Laarbruch ten zuiden van Goch. Andere projecten die met zijn naam in verband kunnen worden gebracht zijn de bouw van de burcht te Poederoyen en het tolhuis te Tiel en de vergroting van de Gelderse greep op het Rijkswoud bij Nijmegen. Naarmate zijn ster als raadsman steeg werd hij vaker met diplomatieke missies belast. Hij speelde een rol in de destijds zeer hechte betrekkingen tussen Gelre en Engeland. Ook in het diplomatieke verkeer met onder meer Brabant en Vlaanderen was hij actief. Tijdens al die activiteiten wist Moliart een eigen machtspositie op te bouwen en persoonlijke rijkdom te vergaren. Hij was het middelpunt van een coterie aan het hof waartoe onder anderen veel verwanten behoorden. Voor een goede persoonlijke relatie met de Nijmeegse stadsbestuurders spreekt de koop, in 1329, van een geldrente te Groesbeek samen met de vooraanstaande burger Waltard van der Clocken. Te Nijmegen en omgeving, waar kennelijk in deze jaren het politieke zwaartepunt van Gelre en Zutphen lag, concentreerde zich ook zijn bezit. Hier liet hij bovendien in de jaren \u201830 voor zichzelf een stenen huis bouwen dat dienst deed als informele kanselarij. Te Nergena, aan de zuidrand van het Rijkswoud, werd hem het levenslange vruchtgebruik van de landsheerlijke hof geschonken en hij slaagde er tevens in de grote pachthoeve van de abdij Mari\u00ebnweerd te Weurt in handen te krijgen. Daarnaast had hij bezit in zijn plaats van herkomst, Zaltbommel, en inkomsten die verband hielden met zijn kerkelijke ambten. Moliart maakte niet alleen vrienden, maar ook vijanden. Hendrik van Herford noemt hem wijs en briljant, maar trots. Zijn aanzien kon naijver wekken, vooral omdat hij praal niet schuwde: in september 1342 werd voor hem het duurste, met goudblom bestikte laken aangeschaft. Daar komt bij dat hij hertog Reinald II in de laatste fase van diens leven volledig in zijn greep lijkt te hebben gehad. Tegenstanders verweten hem dat hij de hertog, die in deze jaren een afgeleefde indruk maakte, isoleerde en zelfs weghield bij zijn vrouw, de Engelse prinses Eleonora (1318-1355). Daartoe zou hij het gerucht hebben verspreid dat de hertogin aan lepra leed. Politiek controversieel was zijn kennelijk goede\n\n\n\nrelatie met Nijmegen, dat zich juist in deze jaren tot eerste stad in het land ontwikkelde. Hoe afhankelijk Johan Moliart ondanks alles toch steeds van zijn beschermheer bleef, bleek in 1343. Toen op 12 oktober van dat jaar Reinoud II stierf, stortte Moliarts machtspositie in. De hertogin liet hem gevangen zetten en zijn bezittingen in beslag nemen, op beschuldiging van misbruik van het hertogelijk zegel, vriendjespolitiek en zelfverrijking. Uiteindelijk kon Moliart ternauwernood aan de doodstraf ontkomen. Hij vluchtte naar Brabant. Opmerkelijk genoeg wist hij daar nogmaals een zeer vooraanstaande positie te verwerven. Hertog Jan III van Brabant (1312-1355) maakte hem tot raad en uiterlijk vanaf augustus 1345 formeel tot kanselier. Moliarts politieke positie in Brabant was vermoedelijk een andere dan die in Gelre. Had hij daar een goede relatie met de steden gehad, hier werd hij kennelijk ingeschakeld bij het landsheerlijk streven naar beteugeling van de stedelijke invloed. Toen die politiek in 1350/51 schipbreuk leed, was het ook snel gedaan met de Brabantse carri\u00e8re van Moliart. In september 1351 vaardigde Johan Moliart nog een oorkonde uit in zijn eigen woning te \u2019s-Hertogenbosch. Later lijkt hij zich naar Utrecht te hebben teruggetrokken, waar hij een woning binnen de domimmuniteit bezat. De beide testamenten die hij hier op 19 en 21 mei 1356 liet opstellen, laten zien dat hij inmiddels weer kon beschikken over veel Gelderse goederen die in 1343 in beslag waren genomen. De pachthoeve van Mari\u00ebnweerd te Weurt was echter inmiddels aan de abdij gerestitueerd. Op 25 mei 1356 overleed Johan Moliart. Daarmee kwam een eind aan het leven van een krachtig bestuurder en kundig diplomaat, over wie Hendrik van Herford noteerde dat hij in Brabant heerste, zoals hij eerder in Gelre had geheerst en die in zijn rol van machtige gunsteling doet denken aan politieke favorieten als Richelieu en Mazarin.", "Hendrik Paul Kretschmer": "H.P. Kretschmer werd 27 september 1790 te Zutphen geboren in een tamelijk welgestelde familie. Hij kreeg de gelegenheid om degelijk onderwijs te volgen en was voorbestemd om een militaire loopbaan te volgen. Hij studeerde enige tijd aan de Militaire School te Zutphen, en verhuisde met dat instituut naar Amersfoort, maar zou zijn studie wegens gezondheidsredenen niet afmaken. Om in de kost te kunnen voorzien vervulde hij diverse betrekkingen als landmeter, maar ook dat beroep bleek voor zijn zwakke gezondheid te zwaar. In 1813 vestigde hij zich de\ufb01nitief te Zutphen. Te Zutphen was hij op 23 oktober 1807 reeds lid geworden van de plaatselijke afdeling van de Maatschappij tot Nut van \u2019t Algemeen. Daarmee was hij een van de eersten. Wegens politieke omstandigheden was Zutphen relatief laat met het ontwikkelen van een genootschapscultuur: pas sinds het einde van de 18de eeuw werden er genootschappen in Zutphen opgericht, en \u2019t Nut had er eerst in 1807 een departement. Kretschmer zette zich direct actief in ten behoeve van de maatschappij door in 1808 zijn medewerking te verlenen aan het opzetten van een wolspinnerij die als armoedebestrijdingsproject fungeerde. Sinds 1811 werd aan \u2019t Nut te Zutphen op initiatief van de ingenieur P. van Woestenberg een \u2018Wis- en Aardrijkskundig Instituut\u2019 verbonden. Dit instituut \u2013 geheel in de lijn van wat elders in Nederland gebeurde \u2013 was bestemd voor de burgerij van Zutphen en stelde zich ten doel om kinderen gedegen kennis van de wisen aardrijkskunde bij te brengen naast hetgeen ze op school leerden. Een aantal leerlingen werd gratis tot de lessen toegelaten: zo werden de doelstellingen van \u2019t Nut bevorderd. Kretschmer maakte sinds januari 1813 deel uit van de directie van dit instituut, en toen\n\n\n\n\n\nVan Woestenberg rond de jaarwisseling van 1813-1814 plotseling kwam te overlijden nam Kretschmer de lessen in de wiskunde van hem over. Daarmee voegde Kretschmer zich geheel naar het idealistische utiliteitsdenken dat de wiskundige instituten in heel Nederland kenmerkte: door wiskundige kennis te verspreiden zou het vaderland betere burgers krijgen. Sinds 1815 was het bij Koninklijk Besluit aan de Latijnse scholen verplicht wiskunde te onderwijzen. Te Zutphen werd Kretschmer tegen de relatief royale vergoeding van f 325,\u2013 per jaar met deze lessen belast. In zijn onderwijs ging Kretschmer ervan uit dat de wiskunde het beste via praktijkproblemen kon worden onderwezen. De praktijk noopte vanzelf tot de ontwikkeling van een theorie die volgens Kretschmer algemeen en universeel geldig was. Dit was een populaire opvatting over wiskunde-onderwijs die in die tijd veel gehuldigd werd door mensen uit de praktijk. Kretschmer opende zijn lessen aan de Latijnse school met een plechtige redevoering \u201cten betooge, dat onder alle wetenschappen de Wiskunde het meest geschikt is, om de verkeerde begrippen, welke zich door het gebrekkige onzer voorstellingsvermogens in onze ziel gevestigd hebben, uit den weg te ruimen, en meer zekere en ware begrippen in de plaats te stellen\u201d. Wiskunde dus, als een wetenschap die onmisbaar was voor ieder weldenkend mens; een opvatting die hem een vermelding in de Algemeene Konst- en Letterbode opleverde. Een teken dat de Zutphense onderwijzer ook landelijk niet onopgemerkt bleef. In 1813 was Kretschmer tevens lid geworden van het gezelschap van liefhebbers van wetenschappen en schone kunsten dat in Zutphen sinds 1796 actief was, en dat sinds begin 1797 de zinspreuk \u2018Nut is ons Doel\u2019 voerde. Binnen dit genootschap hield hij veel voordrachten over natuurwetenschappelijke onderwerpen, hetgeen mogelijk de inspiratie is geweest om samen met een aantal van zijn leerlingen het natuurwetenschappelijk kindergenootschapje onder de zinspreuk \u2018De Struik wordt einderlijk een Boom\u2019 op te richten. De overlevering wil dat het initiatief van dit genootschapje in de handen was van een van zijn leerlingen aan het Wis- en Aardrijkskundig Instituut: Jacob Badon Ghyben (1798-1870), de latere hoogleraar wiskunde van de Militaire Academie te Breda. Het gold als een speciale eer om als leerling van het instituut lid van het genootschapje te zijn. De leden van het genootschap kwamen onder voorzitterschap van Kretschmer geregeld bijeen om voor elkander redevoeringen te houden. Deze redevoeringen waren door de kinderen zelf geschreven en handelden over elementaire natuurkundige onderwerpen, of behandelden de vraag wat het nut van de wiskunde voor de natuurwetenschappen was. Een aantal van deze verhandelingen is in het stadsarchief te Zutphen bewaard gebleven. Daarnaast was Kretschmer actief als schrijver van gedichten en toneelstukken. Binnen de vergaderingen van \u2019t Nut zorgde hij dikwijls voor een komische noot met enige dichtregels met klinkende titels als \u2018herinneringen uit de jeugd van mijn hond\u2019 en \u2018thee dansant\u2019. Ook schreef hij voor een aantal damesclubjes uit de stad, zowel toneel- als dichtstukken. In de opdracht bij een van zijn toneelstukjes, gericht aan zijn lezeressen, schreef hij:\n\nJa lieve maagdenrei! Al wist ik dat dit blad Weldra en papillotte Uw hoofdjes zoude omhangen En dat ik arm Po\u00ebet slechts smaad te wachten had En uitgelachgen werd \u2013 toch weide ik U mijn zangen. \u2019K ben slechts een Dichtertje, want (entre nous soit dit) Men noemt zichzelf nooit groot doch \u2019k weet mij te taxeren,\n\n \n\n\u2019K ben slechts een klein Po\u00ebet, als Vondel zing ik niet. En zal het op zijn best als Loots en Tollens leeren. Maar \u2019k heb een hart! \u2013 een hart! \u2013 zie als een oorlogsschip Zo sterk en groot, \u2013 en z\u00f4 gevoelig als een Duifje \u2019t omvat de zon en maan en d\u2019aardbol in een wip En mint zijn evenmensch, gelijk ... een mops zijn kluifje.\n\nDaarnaast hield hij zowel bij \u2019t Nut als bij Nut is ons Doel natuurlijk ook geregeld serieuze voordrachten over natuurwetenschappelijke of technisch getinte onderwerpen. Deze lezingen waren immer zeer praktisch van aard: hetzij in godsdienstige, hetzij in economische zin hadden Kretschmers verhalen een boodschap. Zo handelde een aantal van zijn voordrachten over de grootheid van God zoals die in de natuur kon worden waargenomen: het zogenaamde fysico-theologische standpunt dat in Nederland, en Zutphen in het bijzonder, (met name door de dominee J.F. Martinet) erg populair was. Maar veel van zijn voordrachten waren ook heel praktisch, bijvoorbeeld over de toepassing van stoomwerktuigen. In 1819 sloot hij aan bij de actualiteit door een verhandeling te presenteren over het metrieke stelsel. Per Koninklijk Besluit zou vanaf 1820 heel Nederland verplicht het metrieke stelsel moeten gaan gebruiken. Zijn interesse voor het metrieke stelsel kon hij sinds 1820 uitleven in zijn nevenfunctie van arrondissements-ijkmeester: een functie die in die tijd meestal door een wiskundige werd waargenomen. Kretschmer overleed op 31 januari 1827 in zijn geboortestad. Zowel binnen \u2019t Nut als de andere genootschappen waar hij zich voor inzette werd zijn overlijden als een droeve gebeurtenis ervaren. Het Wis- en Aardrijkskundig Instituut, dat zoveel belangstelling had getrokken ten tijde van Kretschmer, ging door een dal: het gemis van de onderwijzer was daar sterk merkbaar. Mede op initiatief van het Zutphens departement van \u2019t Nut werd door Jan Provily een aantal verhandelingen van Kretschmer uitgegeven. In 1829 verscheen het boekwerk, dat door Provily van een levensschets was voorzien:\n\n\u201cHij die al zijn levensdagen tot heil zijner medemenschen besteedde, moest met zoo vele en zoo groote tegenspoeden worstelen. Hoezeer verdiende hij niet, om zijne uitmuntende hoedanigheden, een lang en allergelukkigst leven te leiden; en hoe beneveld, hoe bewolkt was dikwerf de gezigtseinder voor hem! Hij, die voor zijne betrekkingen zoo dierbaar en noodzakelijk was, van wien voor de wetenschappen nog zoo veel konde verwacht worden, moest reeds in den bloei zijner jaren aan deze aarde worden ontroofd.\u201d\n\nIn zijn postume verhandelingen toonde Kretschmer zich de wiskundeonderwijzer en de fysico-theoloog die hierboven werd beschreven. In de geest van zijn beroemde stadgenoot J.F. Martinet heeft hij vele Zutphenaren in contact met de natuurwetenschappen en de wiskunde gebracht. Tijdgenoten vermelden in de necrologie van Jacob Badon Ghyben met eerbied de wiskundelessen die de jonge Badon Ghyben van Kretschmer had genoten. Dat geeft toch aan dat men hem hoogschatte als wiskundeleraar. Vermoedelijk speelde zijn vroege overlijden mede een rol in het feit hij nooit iets gepubliceerd heeft. Maar zijn inzet als wiskundeonderwijzer en genootschapslid, in combinatie met zijn werkzaamheden als schrijver en dichter maken hem tot een der kleurrijkste \ufb01guren (zo niet: de spil) van het Zutphense genootschapsleven gedurende de eerste decennia van de 19de eeuw; zijn levenswandel, zijn gedrevenheid en zijn interesses kunnen model staan voor vele (wiskunde)onderwijzers gedurende de eerste decennia van dat tijdvak.", "Andries van Haeften": "Het relaas van het leven van Andries van Haeften, dat zich afspeelde in een roerige periode van de Gelderse geschiedenis, is vooral het verhaal van zijn ambtelijke loopbaan. Over zijn persoon en karakter valt weinig mede te delen. Dat is toe te schrijven aan de aard van de bronnen. Andries stamde hoogstwaarschijnlijk uit een geslacht van dienstlieden van de Gelderse landsheer, dat zijn thuisbasis had in het kwartier (rechtsdistrict) \n\n\n\nvan Nijmegen. Het is niet uit te sluiten dat hij een bastaard was. Zijn geboortejaar zal wel altijd zijn geheim blijven. Op een onbekend tijdstip na 1474 trad hij als rentmeester in dienst van Agnes van Wisch, weduwe van de in 1473 overleden Gijsbert van Bronkhorst, heer van Batenburg-Anholt. Agnes hield domicilie op kasteel Batenburg. De be\u00ebindiging van dit dienstverband, omstreeks 1483, verliep niet vlekkeloos. Er ontstond een patstelling rond de verantwoording van de laatste door Andries opgemaakte domeinrekening. De gang van zaken laat zich volgen in de correspondentie die beide partijen \u2013 Andries versus Agnes en haar zoon Jacob van Bronkhorst, die op kasteel Anholt verbleef \u2013 over de kwestie voerden. Medio 1486 wordt voor het laatst iets over het con\ufb02ict vernomen. De a\ufb02oop is ongewis; vermoedelijk is een oplossing uitgebleven. Inmiddels had Andries een andere werkkring gevonden. In 1486 werd hij tweede stadsschrijver van Zutphen, tegen een jaarinkomen van 39 ponden plus vaste toelagen voor laarzen, paardevoer en dienstkleding. Ongetwijfeld is hij aangenomen wegens zijn financi\u00eble expertise. Andries had ook juridische kennis in huis. Hij handelde diverse ingewikkelde rechtszaken af, waarbij de stad of haar burgers waren betrokken. Zodoende reisde hij geregeld rond. Het vermoeden bestaat dat Andries een rechtenstudie heeft gevolgd. In documenten wordt hij namelijk twee keer aangeduid met de titel \u2018meester\u2019. Begin 1494 werd hij uit zijn functie ontheven, nadat hij bekneld was geraakt in een aanvaring tussen de burgerij en het stadsbestuur. Economische malaise en oplopende belastingdruk vormden de achtergrond van dit conflict. Ondanks het voorhanden zijn van een overvloedige hoeveelheid archiefstukken, komt Andries\u2019 rol niet uit de verf. Naar aanleiding van zijn ontslag schreef hij een brief aan de magistraat. Het is een epistel van een gekrenkt en teleurgesteld iemand. Na jaren trouwe dienst voelde hij zich afgedankt en verstoten. Ook in een andere stedelijke functie zat het tij tegen. Begin 1491 was Andries tot stadswisselaar benoemd. Een wisselaar was een specialist in geldzaken, aan wiens zorg zowel stedelijke als particuliere deposito\u2019s werden toevertrouwd. Eind 1498 stelde het stadsbestuur Van Haeften op non-actief wegens vermeende onregelmatigheden in het beheer van de wissel. Wat er voorgevallen is wordt niet duidelijk, maar het wisselkantoor werd tot nader order gesloten. Misschien hing deze tweede oneervolle d\u00e9charge samen met zijn werkzaamheden als hertogelijke belastinginner, waarover hierna meer. In zijn hoedanigheden van openbaar keizerlijk (dat \n\n\n\nwil zeggen: in theorie door de keizer van het Duitse Rijk toegelaten) notaris en herbergier vulde Andries zijn inkomsten uit de genoemde stedelijke dienstbetrekkingen aan. Het oudste door hem geschreven notari\u00eble document dat bewaard bleef, dateert van 1488. Uit de tekst daarvan blijkt, dat Andries geestelijke van het bisdom Utrecht was. Enkele jaren later wordt hij als dominus (\u2018heer\u2019) omschreven. Dit wijst erop dat hij inmiddels de priesterwijding had ontvangen. Of Andries van Haeften als geestelijke werkzaam is geweest, onttrekt zich aan de waarneming. Vanaf omstreeks 1492 (mogelijk al vanaf 1489) was Andries in het bezit van de herberg de Grote Rode Toren, gelegen in de oude stad van Zutphen op de hoek van de Lange Hofstraat en de Rodetorenstraat. Deze voorname taveerne kon bogen op een geschiedenis die tot zeker 1367 terugreikt. Dat een geestelijke een herberg uitbaatte, was in de noordelijke Nederlanden niet ongewoon, maar op grond van het kerkelijk recht zeker ook niet onomstreden. Het is mogelijk dat Andries\u2019 vrouw Hele, die in 1496 voor het eerst in documenten opduikt, de uitspanning bestierde. Herbergiersters waren een bekend fenomeen in de late middeleeuwen (evenals getrouwde of in concubinaat levende geestelijken). De gelagkamer van de Grote Rode Toren speelde af en toe een bijrol in de \u2018internationale\u2019 politiek van die tijd. Eind 1494, bijvoorbeeld, streek er een bode neer die gestuurd was door Nicasius Hackeney, hofmeester en rekenmeester-generaal van Roomskoning, later keizer, Maximiliaan. De bode had een brief bij zich waarin de stad gemaand werd 800 guldens te betalen als uitvloeisel van het verdrag van\n\n\n\nRavestein, dat in augustus dat jaar tussen hertog Karel van Gelre en de Habsburgers gesloten was. Het stadsbestuur betaalde de consumpties van de gezant. In 1528 werd de Grote Rode Toren bij gelegenheid van een boedelscheiding op de kapitale waarde van 800 \u00e0 1000 goudguldens getaxeerd. Begin 1495 bemachtigde Andries de post van hertogelijke accijnsschrijver van het kwartier van Zutphen. Kennelijk bezat hij (familie-?) connecties in de hoogste politiek-bestuurlijke regionen in Gelre. In het hertogelijk archief is de rekening bewaard gebleven van de in 1497 door Andries ge\u00efnde \u2018ruiterpenningen\u2019 en pondschattingen. Een paar jaar na zijn aanstelling werd hij berispt door zijn nieuwe broodheer, hertog Karel van Gelre, omdat hij een tweetal landgoederen op de Veluwe zonder diens toestemming in gebruik en bezit had genomen. Het vergrijp werd niet al te zwaar opgenomen. Andries\u2019 ster was in hofkringen snel gerezen. Eind 1497 reisde hij in het gevolg van hertog Karel mee naar Brussel. Als gedeputeerde van de landsheer ondertekende hij de voorwaarden van de wapenstilstand, die aldaar werd gesloten met Filips de Schone. Overtuigender bewijs dat Van Haeften in hoog aanzien stond bij de Gelderse hertog is niet te geven. De vraag is gewettigd of Andries als stadswisselaar werd ontslagen wegens zijn rol als landsheerlijk belastinggaarder. De wijdverbreide weerstand in met name het Zutphens kwartier tegen de vele opeenvolgende belastingen in de jaren \u201990 keerde zich als vanzelf tegen de bij de inning betrokken functionarissen. Het is echter ook denkbaar dat de verschillende petten die Andries droeg hem noodlottig werden. Toch was de tweede helft van de jaren \u201990 ongetwijfeld een hoogtepunt voor hem. Als een spin zat hij in zijn zelfgesponnen web. In het middelpunt daarvan, de op een steenworp afstand van de Zutphense politieke (raadhuis) en kerkelijke (Sint Walburg) centra gelegen herberg de Grote Rode Toren, kwamen vele lokale en gewestelijke politieke, bestuurlijke, juridische en \ufb01nanci\u00eble draden bijeen. Het wekt nauwelijks bevreemding dat Andries een aantal malen in dit kluwen verstrikt is geraakt. Rond de eeuwwisseling werd Andries geveld door een ziekte van onbekende aard, die hem op een niet nader te bepalen tijdstip tussen 11 januari en 6 mei fataal zou worden. Na zijn dood heeft zijn weduwe Hele zijn zaken enige tijd waargenomen. Nog datzelfde jaar droeg zij ook haar ouders Egbert en Gese Suzeler, die in Deventer woonden, ten grave. Hele had drie getrouwde zussen en drie broers, die allen geestelijke waren. De families Van Haeften en Suzeler waren al sinds de eerste helft van de 15de eeuw door huwelijk met elkaar verbonden. Anderhalf jaar na het overlijden van Andries hertrouwde Hele met Frans de Witte, een man van aanzien in Zutphen. Zij overleed in 1503.", "Anna Maria Moens": "Anna Maria was opgegroeid in de vooraanstaande burgerstand. Haar vader Henricus was op 8 januari 1766 in het makelaarsgilde ingeschreven. In 17871788 was het lot hem niet meer welgezind: hij ging failliet en sukkelde bovendien met zijn gezondheid. Bij zijn overlijden was er \u0192 180,\u2013 schuld aan dokters en apothekers. Nadat haar moeder in 1790 in Hoorn hertrouwd en daarheen met haar dochter verhuisd was, moet Anna nog verder geleerd hebben, want ze kende later de drie moderne vreemde talen. Haar mentor in de tijd tot 1801 was de uitgever Pieter Johannes Uylenbroek (1748-1808) te Amsterdam, die bevriend was met auteurs als Bilderdijk, Helmers en Kinker. Uylenbroek had de gewoonte thuis een kring van jonge letterkundigen te ontvangen. Aan Uylenbroeks bundel Kleine dichterlijke handschriften van 1788 droeg Anna Maria nog in haar Amsterdamse tijd elf gedichten bij. Haar eerste bundel Dichterlijke bespiegelingen over Gods voorzienigheid, den dood, het graf, de opstanding en andere Zedenlijke onderwerpen verscheen in 1795. Ze plaatste zich hiermee in de heersende romantischsentimentele stroming in de letterkunde met representanten als de Duitsers Gellert en Klopstock en de Engelsman Young. In het voorwoord van haar debuutbundel kondigde ze aan, dat ze, mocht ze geen succes hebben, iets nuttigs voor de maatschappij wilde gaan doen. Succes kreeg ze echter w\u00e9l. Ze stond deels dicht bij de idealen van de nieuwe Maatschappij tot Nut van het Algemeen, wilde opvoeding en onderwijs verbeteren, maar interesseerde zich eigenlijk niet voor de brede lagen van de bevolking. Ze nam aan twee prijsvragen van de Maatschappij deel. In 1798 won ze zilver met Beschrijving van het godsdienstig en zedelijk karakter van Jezus Christus . Dit werd haar doorbraak. In 1799 werd ze lid van verdienste van de Maatschappij. In het jaar 1800 won ze goud met De zedekundige leesstof op de school, ook bekend onder de titels Zedenkundig schoolboek en Zedekundig leesboek voor de school (tweede druk 1829). Anna Maria begon in 1801 op \u2018Wijhezigt\u2019 bij Wijhe (Overijssel) jonge meisjes op te voeden. Klein begonnen\n\n\n\nontstond hieruit op 14 april 1803 een echte kostschool, een \u2018huis of inrichting voor opvoeding voor jonge meisjes\u2019. Toen in 1806 minister J.H. van der Palm onderwijsdiploma\u2019s ging eisen, meende Moens dat gezien de geringe omvang van haar school dit niet op haar van toepassing was. Later groeide de school; ze kreeg medewerksters (onder wie Charlotta Sophie Leinweber) en tenslotte werd het huis te klein. In deze jaren vielen haar grootste literaire activiteiten. Ze publiceerde in 1802 Dichterlijke proeve over de vriendschap en het wederzien onzer vrienden in de eeuwigheid , met de cantate Het uitzigt der vriendschap . In 1803 werd ze betrokken bij het project van de Nederduits Hervormde kerk om gezangen aan de psalmen toe te voegen. In vier coupletten schreef ze voor de bundel Evangelische gezangen het toenmalige gezang 183, waarvan in 1938 \u00e9\u00e9n couplet gezang 226 werd. In 1804 schreef ze Iets ter gedachtenis aan J.C.Lavater (1741-1801), de bekende Zwitserse predikant en auteur van Physiognomische Fragmente (1755-1778). In datzelfde jaar vertaalde ze uit het Duits Korte natuurpreken van de Deen J.L.Ewald (1743-1781), waarvan een tweede druk in 1814 volgde. Ze had vaak contact met de Zwolse dichter Rhijnvis Feith (1753-1824). Veel publiceerde ze in Alba Amicorum , ook wel in het Frans. Haar eigen \u2018vriendenrol\u2019 is bewaard gebleven en bevat bijdragen uit de jaren 1795-1814 (beginnend met Uylenbroek en eindigend met Leinweber), die soms van tekeningen zijn voorzien. Ze correspondeerde frequent met de als dichteres hoger geschatte naamgenote, de bijna blinde Petronella Moens (1762-1843), die overigens geen familie van haar was. Kort voor haar verhuizing van Wijhe naar Ede publiceerde Anna Maria in 1817 de bewerking van De tweelingzusters of de voordeelen van den godsdienst uit het Engels van Elis. Sandham (2de druk 1826). Nog in Wijhe kreeg Anna Maria op 29 maart 1817 zonder enig examen het onderwijsdiploma \u2018eershalve\u2019 uitgereikt, een unieke gebeurtenis, die aangeeft hoezeer ze in aanzien stond. In de periode te Ede heeft Anna Maria niet veel meer gepubliceerd. Van haar verscheen in 1819 De geschiedenis van eene officiersweduwe en hare kinderen naar het Engels van Barbara Hofman bewerkt. In 1822 publiceerde ze Tafereelen van eene Christelijke opvoeding uit het Engels en tenslotte in 1828 Mogt het U behagen, belangrijke tafereelen geschetst door een landprediker ook uit het Engels, dat verschillende nadrukken beleefde. Haar kostschool was gevestigd in Huize Kernheim (nu Kernhem), dat in 1803 gebouwd was op de plaats waar het kasteel was afgebroken. Het was nu een vooraanstaande, elitaire kostschool geworden, waarvoor de pupillen liefst \u0192 1000,\u2013 per jaar moesten betalen. Luxueus hadden zij het voor die prijs niet; het was er koud door tocht en het eten was erg sober (het personeel kreeg andere maaltijden). Er waren nu ook jongens tot twaalf jaar, die onder een aparte gouverneur stonden. De meisjes bleven er tot hun volwassenheid. Spartaans begon men al om zeven uur \u2019s ochtends met de lessen. Het onderwijs was meer op een ethischchristelijke opvoeding van het gemoed gericht dan op het verkrijgen van kennis. Doelstellingen waren de \u2018edelste beginselen van vaderlandsliefde, huwelijkstrouw, moederlijke liefde en godsdienstzin.\u2019 Daarnaast speelde natuurbeleving een grote rol. Moens was sterk gekant tegen dierenmishandeling. Er waren weinig boeken. Men schreef de lessen uit. Eens per jaar op de stichtingsdatum 14 april was er een examendag waarbij ook dominees uit de omgeving en schoolopzieners tot uit Arnhem aanwezig waren en waar de beste jongen en meisje tot \u2018ridder\u2019 en \u2018ridderes\u2019 werden geslagen en een prijsboek kregen. In 1828 vierde men het 25-jarig bestaan. \u2019s Zondags ging men langs de zandweg ter kerke, de zeer gezette Anna Maria in een ezelwagentje voorop en de pupillen er twee aan twee achteraan. Het geheel bleef lang in de herinnering der Edenaren hangen. Anna Maria stond overigens kritisch tegenover de gebruikelijke kerkdiensten. Ze prefereerde huiselijke bijeenkomsten waarbij veel gezongen werd. Na haar 56ste verjaardag in 1831 werd Moens getroffen door een onbekende slepende ziekte. Ze bezweek hieraan op 10 maart 1832 \u2019s avonds om half tien. Ze was altijd tegen begraven in en om kerken geweest en wilde altijd al in het open veld begraven worden. Daartoe had ze al op 17 augustus 1818 een stuk grond gekocht op de Paasberg in Ede-Veldhuizen. Daar werd ze ook begraven. Sommige \u2018kwekelingen\u2019 van haar zamelden geld in voor een monument dat er nog steeds staat. Er staat een gedicht op dat aldus begint:\n\n\u201cHier rust een eed\u2019le vrouw De roem van haar geslacht, Die met de teerste zorg Het moeilijkst werk volbracht.\u201d\n\nMoens had haar kostschool vermaakt aan Ch. S. Leinweber, die haar al sedert 1814 assisteerde. De school zakte snel af. Het onderwijs werd middelmatig genoemd: \u201cde zindelijkheid der schoolvertrekken is niet te roemen\u201d. Op een gegeven moment had men nog slechts negen jongens en vijf meisjes. In juni 1838,\n\n\n\nslechts zes jaar na Moens\u2019 overlijden, gaf Leinweber het op en vertrok naar Delft.", "Heinrich Witte": "Heinrich Witte werd naar alle waarschijnlijkheid geboren op het terrein van de hortus botanicus van de toenmalige Rotterdamse Klinische School. Zijn vader, van Duitse afkomst, was er hortulanus en woonde met zijn gezin (vrouw, zoon en drie dochters) op het terrein. De Rotterdamse hortus heeft bestaan van 1828 tot 1869. Vader Carsten Witte was er de eerste hortulanus en dus verantwoordelijk voor de opbouw ervan. Bijna 42 jaar later was hij er nog steeds werkzaam en toen verantwoordelijk voor de veiling van de planten ter gelegenheid van de ophef\ufb01ng van deze plantentuin. In zijn jeugd woonde Witte dus op dit hortusterrein. Als opleiding volgde hij niet meer dan de lagere school. Zelf was hij graag dominee of zoiets als toneelspeler geworden, in alle geval iets waarbij \u2018welsprekendheid\u2019 te pas kwam. Het behoorde niet tot de mogelijkheden en het zou er ook niet van komen. Na zijn schooltijd kwam hij als tuinjongen in dienst van de hortus van zijn vader. In deze tijd leerde hij de later befaamde prof. C.A.J.A. Oudemans (1825-1906) kennen. Deze was toen verbonden aan de Rotterdamse Klinische School (later zou hij hoogleraar aan het Amsterdamse Athenaeum Illustre worden). Bij hem mocht hij colleges volgen en ook kreeg Heinrich wel priv\u00e9-les van hem. Verder ontwikkelde hij zichzelf als plantkundige en hortulanus, zodat hij wat dat betreft als autodidact beschouwd kan worden. In Rotterdam zou hij het uiteindelijk brengen tot onder-hortulanus onder zijn vader. In 1853 \u2013 hij was toen 24 jaar oud \u2013 vertrok hij naar Leiden, waar hij als \u2018eerste tuinknecht\u2019 bij de hortus botanicus van de Leidse Universiteit werd aangesteld. Hem was evenwel het hortulanusschap in het vooruitzicht gesteld. Na het overlijden van de hortulanus Jacobus Schuurmans Stekhoven kreeg hij die functie per 1 oktober 1855. Hier zou hij werkzaam blijven tot aan zijn pensionering op 1 april 1898, waarna hij werd opgevolgd door zijn zoon Eduard Theodoor. Tot die tijd woonde hij ook te Leiden; na zijn pensionering vertrok hij voor een actieve levensavond naar Bennekom. Witte heeft veel betekend voor de Leidse hortus. Toen hij er kwam verkeerde deze in een enigszins desolate toestand en ook de onderlinge verhoudingen waren niet goed. Dit verbeterde al snel en gedurende een groot deel van het hortulanusschap van Witte was er sprake van bouwactiviteiten. Bijna alle kassen en hulpgebouwen werden vernieuwd en er werd ook het nodige bijgebouwd. Naast zijn werk als hortulanus, schreef Witte bijzonder veel op het gebied van tuinbouw en plantkunde. Hij was ook redacteur van een aantal periodieken op dit terrein. Zijn eerste artikel schreef hij al op 23-jarige leeftijd: een verslag van een plantententoonstelling. Hij schreef voor een breed publiek en werd ook veel gelezen. Na zijn overlijden schreef A. van der Tuin: \u201cGeen enkele Hollandsche botanicus heeft z\u00f3\u00f3veel geschreven als hij, en niemand was zoo duidelijk als de Heer Witte. Duizenden en duizenden hebben van zijn arbeid genoten en vooral ook veel geleerd.\u201d Dit tekent de publicist Witte. Naast de botanie was Witte ook actief op het gebied van de letterkunde. Nog in zijn Rotterdamse periode nam hij het initiatief tot de oprichting van de Rederijkerskamer Thessus aldaar. In 1871 werd hij benoemd tot lid van de Maatschappij der Nederlandsche Letterkunde te Leiden. In datzelfde jaar verscheen zijn eerste novelle Het driekleurige viooltje . Zijn laatste roman De Terpenberg (2 delen) verscheen in 1913. Beide spelen zich voor een niet onbelangrijk deel op de Veluwe af. Aan deze streek had Witte al aan het begin van de jaren \u201870 zijn hart verpand. Nadat hij er eerder ook al eens geweest was, logeerde hij er in het voorjaar van 1874 voor langere tijd om te herstellen van een rheumatische aandoening. Hij logeerde bij vrienden, vermoedelijk bij mensen die hij al uit Leiden kende, de familie Dros. In Het driekleurige viooltje verhaalt hij\n\n \n\n\n\nhierover. In dit verhaal komt op indringende wijze een grote handicap van Witte naar voren: hij was al op betrekkelijk jonge leeftijd stokdoof. In het boek beschrijft hij dat hij vanaf het Bennekomse terras van zijn vrienden een ruziemakende troep mussen observeert:\n\n\u201cDe geheele bende vliegt onrustig heen en weer; vele bekjes gaan open en toe ... ze schijnen te tjilpen of te schreeuwen... O! Die \u2018t hooren mag! .... Wie weet wat er om mij heen thans tjilpt en kweelt en zingt! Wie weet of in gindsche Iepen de lijster geen helder avondlied laat hooren [...]. Vogelengezang!.... Laat eens zien, in hoeveel jaren ik den klank daarvan niet gehoord, volstrekt niet gehoord heb. \u2013 Kan ik mij nog wel goed voorstellen wat het is? \u2013 Ja toch! Ik geloof zelfs dat, hoorde ik het weder, ik de verschillende stemmetjes zou herkennen....\u201d In dit boek beschreef hij hoe hij vanwege deze handicap zo nu en dan mensen uit de weg ging. Direct communiceren met hen kon hij toch niet. Desondanks was Witte een veelgevraagd spreker. Hij gaf tal van lezingen en sprak ook geregeld op voordrachtavonden van tuinbouwverenigingen in den lande. Daarnaast bezocht hij geregeld vergaderingen. Aan discussies nam hij dan deel op basis van korte aantekeningen die iemand naast hem maakte. Desondanks werd er naar hem geluisterd en werd er rekening met hem gehouden. Te Bennekom behoorde hij tot die velen die zich in het laatste kwart van de 19de en het begin van de 20ste eeuw voor een prettige levensavond op de Veluwe vestigden. De in die tijd gebouwde villa\u2019s getuigen er nog van. Anders dan vele anderen ging Witte niet stil zitten. Hij bleef volop publiceren in plant- en tuinbouwkundige bladen. Ook schreef hij in Bennekom nog enkele romans, waaronder de eerder genoemde De Terpenberg , waarin de ter plekke bekende lezers gemakkelijk de Bennekomse Hullenberg zullen herkennen. Heel belangrijk voor de toeristische ontwikkeling van de streek, en van Bennekom in het bijzonder, is het geweest dat Witte in 1901 een drietal artikelen over Bennekom en omgeving schreef voor het toenmaals populaire blad Eigen Haard . Deze artikelen werden in 1902 gevolgd door een aparte uitgave: Bennekom\u2019s omstreken . Hierin wordt de ruime omgeving van Bennekom uitvoerig besproken en worden suggesties voor wandelingen gedaan. Vele hotelgasten zullen er in die tijd pro\ufb01jt van hebben getrokken. Witte heeft tijdens zijn leven veel waardering genoten. Zo werd hij in Nederland benoemd tot ridder in de Orde van Oranje-Nassau; ter gelegenheid van zijn tachtigste verjaardag zou hij nog bevorderd worden tot of\ufb01cier in diezelfde orde. Buitenlandse onderscheidingen die hem ten deel vielen waren onder meer: het ridderschap in de Keizerlijk-Oostenrijkse Franz Joseph Orde en het ridderschap in de Spaanse Orde van Isabella la Catholica. Daarnaast was hij erelid of corresponderend lid van een groot aantal binnen- en buitenlandse verenigingen en organisaties op het gebied van tuinbouw en plantkunde. Hij overleed op 9 januari 1917 te Bennekom en werd vier dagen later, vanuit de Leidse Hortus, begraven in een familiegraf op de eveneens Leidse begraafplaats Groenesteeg.", "Cornelis Johan Anton Marie ten Hagen": "Cees ten Hagen stamde uit een Haagse uitgeversfamilie. Hij bracht zijn middelbareschooltijd door als intern gymnasiumleerling op het Bisschoppelijk College te Roermond en aansluitend op het Canisius College te Nijmegen. In 1924 begon hij \u2013 ook in Nijmegen \u2013 aan een studie rechten, in welke stad hij vervolgens in 1930 een praktijk als advocaat en procureur startte. Zijn politieke leven nam pas een aanvang toen hij eind juli 1940 secretaris werd van de nieuwe, bijzonder actieve Nijmeegse afdeling van de Nederlandse Unie. Die kwam tot stand toen na de Duitse inval het vernieuwingsgezinde driemanschap Einthoven, Linthorst Homan en De Quay opriep tot het vormen van een waarlijk Nederlandse Unie. Die unie moest breken met de oude politieke scheidslijnen tussen protestanten, katholieken en liberalen, moest opkomen voor de nationale zaak en aldus de NSB de wind uit de zeilen nemen. Dat app\u00e8l vond in Nijmegen veel weerklank en Ten Hagen nam het voortouw bij het opbouwen van de plaatselijke afdeling. De Nijmeegse afdeling groeide door haar diverse activiteiten en initiatieven (wijkorganisatie, jeugdafdeling, eigen bladen, colportage, discussiebijeenkomsten, manifestaties) in enkele maanden snel in omvang en vormde een voorbeeld voor andere Unie-afdelingen. Na diverse aanvaringen met de bezettende macht werd de Unie al in december 1941 verboden, maar diverse jonge Unieleden zetten hun activiteiten clandestien voort of zochten later hun heil in illegale verzetsactiviteiten. Ten Hagen werd begin mei 1942 gearresteerd en in Sint-Michielsgestel gegijzeld. Mede vanwege een ernstige ziekte kwam hij medio september van dat jaar weer vrij. In mei 1943 nam hij de redactionele leiding over van het illegale blad Christofoor . Dat richtte zich met name op het stimuleren van het verzet onder katholieken, was tegen het herstel van de RKSP en propageerde het door\n\n\n\n\n\nbreken van de verzuiling en het vormen van een brede nationale volksbeweging na de bevrijding. Ten Hagen schreef diverse grote artikelen voor Christofoor en de invloed van het blad nam beduidend toe; in illegale kringen was hij bekend onder de schuilnaam \u2018Smeele\u2019. Op 11 augustus 1944 werd hij opnieuw gearresteerd en in kamp Vught ge\u00efnterneerd toen de bezetter de hele organisatie van Christofoor oprolde. Dankzij hulp van buitenaf kwam hij al op 11 september weer op vrije voeten en na terugkeer naar Nijmegen werd hij daar rond 20 september door het geallieerde leger bevrijd. Vanuit de frontstad Nijmegen gaf Ten Hagen samen met de jongeren V.A.M. Beermann (katholiek) en C. Kleywegt (protestant) in het bevrijde Zuiden van de herfst van 1944 tot mei 1945 leiding aan de vele enthousiaste voorstanders van de oprichting van een vernieuwingsgezinde Nederlandse Volksbeweging en hun fusieblad Je Maintiendrai-Vrij Nederland-Christofoor . In die chaotisch maanden tussen vrijheid en vrede leek verwezenlijking van de door hen nagestreefde idealen (politieke vernieuwing, nationale eenheid en gerechtigheid) nog volop mogelijk en Ten Hagen beleefde de tijd van zijn leven. Dankzij zijn vooraanstaande rol in de illegale en oud-illegale pers werd hij vanaf januari 1945 hoofd van de sectie Pers en Voorlichting in Noord-Brabant van het almachtige Militair Gezag. In die functie was hij bovendien nauw betrokken bij de perszuivering en kon hij diverse uit het verzet afkomstige vernieuwingsgezinde bladen in het zadel helpen. Maar de zo vurig gewenste Nederlandse Volksbeweging (NVB) kwam er door toedoen van de katholieke vernieuwer en leidsman De Quay pas in mei 1945, dus n\u00e1 de algehele bevrijding en op een moment dat ook de verzuilde organisaties alweer openlijk en volop aan hun herstel werkten. In het verlengde van zijn illegale activiteiten werd Ten Hagen in juli 1945 ook lid van de Nationale Adviescommissie van het voormalige verzet, van waaruit hij in november 1945 lid werd van de Voorlopige Staten-Generaal. Ten Hagen maakte vanaf het begin deel uit van het landelijke hoofdbestuur van de NVB en koos, toen de NVB niet doorgezet werd, voor het realiseren van zijn idealen in de nieuwgevormde PvdA. Bij de eerste naoorlogse verkiezingen (mei 1946) werd hij voor de PvdA tot lid van de Tweede Kamer gekozen. Samen met andere katholieke PvdA-leden als Theo van Lier, Joan Willems en Geert Ruygers richtte hij de Katholieke Werkgemeenschap in de PvdA op (1946) en schreef hij geregeld artikelen voor het nieuwe blad De Katholiek in de PvdA . In zijn woonplaats Nijmegen was Ten Hagen achtereenvolgens lid geworden van de tijdelijke gemeenteraad (oktober 1945) en de noodgemeenteraad (november 1945), terwijl hij in diezelfde maand ging fungeren als wethouder van onderwijs, cultuur, personeel en \ufb01nanci\u00ebn. Maar toen hij in mei 1946 voor de PvdA Tweede Kamerlid werd, was zijn wethouderschap voor de KVP-ers in de gemeenteraad niet langer acceptabel en moest hij dit opgeven. Hij is wel steeds gemeenteraadslid gebleven en fungeerde vanaf 1949 als fractievoorzitter. Daarnaast was hij onder meer lid van het bestuur van het stadspark De Goffert, medeoprichter van de Gemeenschap Beeldende Kunstenaars Nijmegen en medeoprichter van een niet-verzuilde woningstichting die later naar hem genoemd werd (Woningstichting mr. C.J.A.M. ten Hagen, thans Woningstichting Woongenoot). In de Tweede Kamer gold Ten Hagen als specialist inzake de wederopbouw, de gemeentepolitiek en de huisvesting. Dat blijkt ook uit zijn lidmaatschap van de Staatscommissie inzake de herziening van de Woningwet, van het Scheidsgerecht voor Oorlogsschade te \u2019s-Gravenhage en uit zijn artikelen en redactiewerk voor het blad De Gemeente. Maandblad van de PvdA . Tot zijn dood door een verkeersongeval \u2013 hij werd aangereden bij het oversteken voor het Kamergebouw \u2013\n\n\n\n\nwas hij een actief lid van de Tweede Kamer en werd hij tot de linkervleugel van de PvdA gerekend. Collega\u2019s en bekenden van Cees ten Hagen kenschetsten hem allereerst als een gedreven idealist die radicaal was in zijn keuzes en die niet van compromissen hield. Hij kwam veelal over als een bloedserieuze en wat droge man, die weinig lachte, maar tegelijk werd hij gewaardeerd als een harde werker met een scherp verstand en een groot sociaal gevoel. Van zijn eigen gevoelens liet hij slechts in de kleine kring van familie en vrienden blijken.", "Alard Wijnand Hacfort tot ter Horst": "Op 6 december 1711 werd in Amersfoort het eerste kind van het katholieke echtpaar Olivier Hacfort en Maria Cornelia van der Borch geboren. Amersfoort was de woonplaats van de vermogende Stichtse adellijke familie Van der Borch (niet te verwarren met de gelijknamige uit Lippe afkomstige adellijke familie). Bij de doop kreeg het kind de namen Alardus Wijnandus, Alard Wijnand. Er zouden nog vijf kinderen volgen, drie zonen, van wie er een jong overleed, en twee dochters. De familie Hacfort was een van oorsprong Betuwse riddermatige familie, waarvan een tak zich in het midden van de 16de eeuw op huis Ter Horst bij Loenen in het Kwartier van Veluwe vestigde. De Veluwse Hacforts bleven ook na de Reformatie het katholieke geloof trouw. Ze waren daardoor sinds begin 17de eeuw van ambten en bedieningen op kwartierlijk, gewestelijk en generaliteitsniveau uitgesloten. Alleen in het locale bestuur konden ze als ambtsjonker nog een rol spelen. In het bestuur van het schoutambt Apeldoorn waarin Ter Horst en de meeste bezittingen waren gelegen, was de familie dan ook een constante factor. Zij leverde in de periode 1590-1750 zes van de 23 ambtsjonkers van Apeldoorn. Er was in die tijd eigenlijk nauwelijks een moment waarop geen Hacfort aan het bestuur deelnam. Alard Wijnand was de laatste en wellicht meest invloedrijke ambtsjonker uit zijn familie. Over zijn jeugdjaren is weinig bekend. Hij doorliep het gymnasium dat verbonden was aan het minderbroederklooster te Vreden (Westfalen). In 1728 kreeg \u201cadolescens Alardus Winandus L.B. [ liber baro , vrijheer] de Hacfort ex Horst\u201d een testimonium voor goed volbrachte studi\u00ebn. Het is onduidelijk of Alard Wijnand vervolgens is gaan studeren, dan wel naar goed gebruik onder vermogende families een grand tour heeft gemaakt. Veel tijd was daar ook niet voor, want zijn vader overleed op 10 september 1730. De jonge Hacfort moest immers zo snel mogelijk als ambtsjonker tot het bestuur van Apeldoorn worden toegelaten. Eind 1731 zou hij weliswaar de minimum leeftijd van twintig jaar hebben bereikt, maar hij kon nog niet aan de bepalingen omtrent bezit voldoen. Daartoe moest hij over een aaneengesloten goederenbezit beschikken met een omvang van minstens 25 morgen (een kleine 22 hectare) en een waarde van tenminste fl. 18.000,\u2013 gelegen in \u00e9\u00e9n schoutambt. Om die reden vond een voorlopige verdeling van de erfenis plaats tussen hem, als feodaal erfgenaam van zijn vader, en zijn moeder Maria Cornelia van der Borch. Alard Wijnand kreeg onder andere huis Ter Horst toegewezen. Deze bezittingen waren voldoende om op 6 juni 1732 toegelaten te worden als ambtsjonker van Apeldoorn. Overigens werd op dezelfde dag door de Staten van het Kwartier van Veluwe het zogenaamde reglement op de admissie aangepast, zodat katholieke jonkers niet meer tot de ambtsbesturen konden worden toegelaten. Samen met de protestantse jonker Lucas Willem van Broeckhuysen tot Wolthuys, tevens zijn oom, vormde Hacfort het bestuur van het schoutambt Apeldoorn. Omdat collega Van Broeckhuysen vanwege andere zaken nogal eens afwezig was, kwam het geregeld voor dat Alard Wijnand de enige bestuurder was. Afgaande op de archieven uit die tijd nam hij zijn taken zeer serieus en heeft hij die naar behoren vervuld. Zijn naam is dan ook herhaaldelijk op stukken te vinden. Er werd in die tijd veelal op huis Ter Horst vergaderd. De bestuurlijke activiteiten brachten ook conflicten met zich mee. Zo was het gereformeerde kerkelijk leven in Apeldoorn in de jaren 1741-1749 nagenoeg verlamd vanwege het proces tegen dominee Jacobus Crayenhoff die van ernstig wangedrag werd beschuldigd. \n\n\n\n\n\nHet is waarschijnlijk dat Hacfort als katholiek zich in deze affaire terughoudend heeft opgesteld. Anders was dat in het geschil tussen de ambtsjonkers en schout Hubert van Hamel. De jonkers waren al dan niet terecht van mening dat Van Hamel in zijn hoedanigheid van substituut-ontvanger van de verponding niet op afdoende wijze verantwoording aflegde. De politiek-bestuurlijke verhoudingen waren hierdoor in de jaren 1743-1749 grondig verziekt. Uiteindelijk werd de zaak in der minne geschikt. Na de verheffing van Willem IV tot algemeen erfstadhouder in 1747, werd in het daaropvolgende jaar de Hoge Heerlijkheid Het Loo hersteld. Dit had tot gevolg dat het ambt Apeldoorn ophield te bestaan. Weliswaar bleef het zuidelijk deel nog twee jaar als ambt Beekbergen gehandhaafd, maar toen werd dit bij de heerlijkheid gevoegd. Alard Wijnand was ambtsjonker af. Wel verzocht en verkreeg hij in 1752 van de Ridderschap van het Kwartier van Veluwe een verklaring dat hij in andere schoutambten als ambtsjonker toegelaten zou kunnen worden. Een jaar eerder, op 31 maart 1751, was hij overigens door de stadhouder tot zesde en oudste schepen van de Hoge Heerlijkheid Het Loo aangesteld. Hiermee werd zijn deelname aan bestuur en rechtspraak in Apeldoorn hersteld. Alard Wijnand trad verder bij tijd en wijle op als vervanger in een aantal bestuurlijk-juridische functies. Zo was hij in 1744 en 1745 \u2018verwalter\u2019 van landdrost Lubbert Adolf Torck tot Rosendael voor zover het de rechtspraak in het ambt Apeldoorn betrof. In 1757 trad hij op als vervanger van de Veluwse dijkgraaf Frederik Johan van Isendoorn \u00e0 Blois. Gold Alard Wijnand in het gehele ambt Apeldoorn als een bijzonder invloedrijk man, in het dorp en kerspel Loenen waar de Hacforts niet alleen op bestuurlijk, maar ook op economisch vlak een behoorlijke vinger in de pap hadden, werd hij door tijdgenoten de grote machthebber genoemd. Net zoals zijn voorvaderen fungeerde hij als beschermheer van de plaatselijke katholieke minderheid. Deze kerkte toentertijd op huis Ter Horst of in het ernaast gelegen spijker. Op persoonlijk vlak deden zich in de jaren 1757-1759 de nodige ontwikkelingen voor. Op 8 december 1757 overleed zijn moeder Maria Cornelia van der Borch. De vijf kinderen kwamen bijna anderhalf jaar later, op 5 maart 1759, tot een verdeling van de erfenis. Het netto erfdeel van Alard Wijnand Hacfort bedroeg \u0192 65.505-19-14, terwijl zijn broers en zusters zo\u2019n \u0192 24.000,\u2013 kregen. Waarschijnlijk maakte het verkrijgen van de erfenis de weg vrij voor het huwelijk met Angela Wendelina van der Heyden, dochter van Gerard Willem Joseph van der Heyden tot Baak, Meyerinck en Meynerswijck en Aleida Richarda Geertruida Haack. Angela Wendelina stamde uit een vermogende katholieke familie uit het Kwartier van Zutphen. Op 8 mei 1759 werd de akte van huwelijksvoorwaarden opgemaakt. Vijf dagen later ging het paar in Loenen in ondertrouw. Enkele weken daarna volgde in Doetinchem de huwelijksinzegening. Uit het huwelijk werden drie kinderen geboren: Olivier Gerrit Willem Joseph (1768-1824), Hendrik Johan (1770-1782) en Maria Cornelia (geboren en overleden 1774). Alleen de oudste zoon overleefde zijn vader. Deze zou in de Bataafs-Franse Tijd nog een belangrijke rol spelen. Het gezin had een groot aantal bedienden tot zijn beschikking. Op de loonlijst komen de volgende beroepen voor: hovenier, jager, kamenier, keukenmeid, kindermeid, knecht, koetsier, lijfknecht en melkmeid. Gezin en bedienden woonden meestentijds op Ter Horst. Dit huis was sinds de bouw in het midden van de 16de eeuw niet wezenlijk veranderd. Het is heel goed mogelijk dat Alard Wijnand Hacfort de initiator was van de grote verbouwing die in 1791-1792 voltooid werd. De voltooiing heeft hij echter niet meer mogen meemaken, want op 3 februari 1784 sloot hij\n\n\n\nvoorgoed de ogen. Alard Wijnand werd op 18 februari bijgezet in de grafkelder van de familie Hacfort in de dorpskerk van Loenen.", "Frederik Johan van Baer": "Frederik Johan van Baer stamde uit een katholiek adellijk geslacht dat al eeuwen op de havezate de Slangenburg bij Doetinchem zetelde en een militaire traditie kende. Al vroeg in zijn jeugd moet hij zich bewust zijn geweest van de tegenwoordigheid van de dood. Hij was nauwelijks acht jaar oud, toen zijn vader overleed. Het lot van een jonger broertje en twee zussen is onbekend, aan te nemen valt echter dat zij allen al op\n\n\n\njonge leeftijd zijn gestorven. Wel in leven bleven twee andere zusters, van wie de oudste, Agnes Theresia, in 1667 de Veluwse edelman Johan van Steenbergen tot Nijenbeek huwde. De andere zus, Judith Frederica, zou in een Keuls karmelietessenklooster intreden. Over Van Baers jeugdjaren en educatie is hoegenaamd niets bekend. In 1657 werd hij als minderjarige (onder hulderschap van zijn moeder) beleend met de Slangenburg. Voor een academische vorming bestaan geen aanwijzingen, zijn opvoeding zal vooral een praktische inslag hebben gehad. Op grond van zijn katholicisme was Van Baer uitgesloten van toelating tot de ridderschap van het Kwartier van Zutphen en van de uitoefening van politieke ambten. Traditie en religie maakten dan ook dat hij min of meer voorbestemd was voor het krijgsbedrijf. Op welke leeftijd hij in legerdienst is getreden, is niet bekend. De oudst bekende vermelding van Van Baer als Staats officier dateert uit 1668, toen hij al kapitein der infanterie was. Van Baer was op dat moment al weduwnaar van Dorothea Petronella van Steenbergen, met wie hij in 1665 op twintigjarige leeftijd was getrouwd. Het huwelijk had nauwelijks een jaar geduurd: de bruid was al spoedig ziek geworden en overleden zonder nageslacht te baren. De afwikkeling van haar nalatenschap leidde tot een ruzie tussen Van Baer en zijn schoonmoeder die zich verscheidene jaren voortsleepte. Van Baer zou nooit hertrouwen. Wel verwekte hij een bastaardzoon bij een bloedverwante, het uit Emmerik afkomstige klopje Johanna Maria de Jeger, van wie als \u2018geestelijke maagd\u2019 werd verwacht dat zij een kuis leven zou leiden. Het kind werd op 3 september 1678 geboren en droeg de voornamen van zijn vader. De onwettige geboorte leidde tot een schandaal, toen de moeder Van Baer voor het Hof van Gelderland in een reeks processen beschuldigde van ondermeer eerroof, verkrachting en het niet voldoen van een uitkering, en beiden bovendien door de momber van het Hof werden aangeklaagd wegens een poging tot abortus. Was het priv\u00e9leven van de heer van de Slangenburg niet erg gelukkig te noemen, zijn publieke carri\u00e8re kende een lange periode van voorspoed. Van Baers martiale talenten, de lange reeks oorlogen waarin de Republiek vanaf de jaren 1670 verwikkeld raakte en de gunst van stadhouder Willem III die hij zich \u2013 zonder het overigens tot een van diens \u2018favorieten\u2019 te brengen \u2013 wist te verwerven, zouden hem in rang ver doen uitstijgen boven zijn vader. Vanaf het Rampjaar 1672 volgden de promoties elkaar snel op. Op 27 oktober 1672 werd hij bevorderd tot majoor in het Regiment no. 1 Van Stirum, dat onder bevel stond van Otto graaf\n\n\n\nvan Limburg en Bronckhorst (naar het schijnt een vriend van zijn vader), en een klein jaar later was hij al bevorderd tot luitenant-kolonel. Op 16 juni 1675 werd hij op grond van betoonde moed tijdens de slag bij Senef met terugwerkende kracht aangesteld als kolonel bij het Regiment no. 17 Erskine. Een half jaar later kreeg hij het opperbevel over dit regiment, dat voortaan \n\n\n\nzijn naam zou dragen. Tijdens verschillende veldslagen ging hij zijn troepen persoonlijk voor in de strijd. Op 11 augustus 1676 raakte hij tijdens het beleg van Maastricht ernstig gewond aan een dijbeen en moest hij van het slagveld worden weggedragen. Moedig en kundig optreden bij Trois Trous onder Luxemburg bracht een jaar later de bevordering tot brigadier. Op 16 februari 1683 volgde een benoeming als generaal-majoor. De Slangenburg had tegen die tijd een gedaantewisseling ondergaan en Van Baers rijzende ster nog meer allure gegeven. In de jaren \u201970 al liet hij een oostvleugel aan het huis toevoegen, waardoor een U-vormig gebouw ontstond. De ingang verplaatste hij van de zuidzijde naar de noordzijde. De vertrekken liet hij op imposante wijze decoreren door de uit Zaltbommel afkomstige schilder Gerard Hoet, die rond 1682 een reeks wand- en plafondschilderingen en deur- en schoorsteenstukken met mythologische voorstellingen aanbracht, in de Grote Eetzaal bijvoorbeeld de liefdesgeschiedenis van Aeneas en Dido. Ook de entree tot de Slangenburg werd in opdracht van Van Baer ingrijpend gewijzigd door de aanleg van een trapeziumvormig lanenstelsel, waarvan de anderhalf kilometer lange oprijlaan de middenas vormde. Tijdens de Glorieuze Revolutie in 1688 bevond Van Baer zich niet in het gevolg van Willem III. Op 7 januari 1690 arriveerde hij evenwel in Engeland om persoonlijk bij de prins zijn beklag te doen over zijn slechte verstandhouding met George Frederik vorst van WaldeckPyrmont, onder wiens bevel hij stond. Tegelijkertijd solliciteerde hij naar het luitenant-generaalschap. Toen het duidelijk werd dat Willem III hem hierin niet zijn zin zou geven, dreigde hij met ontslag en liet hij woedend weten dat zowel keizer Leopold als de keurvorst van Beieren naar zijn gunst dongen. Van Baer nam in 1690 uiteindelijk daadwerkelijk ontslag uit het Staatse leger, maar twee jaar later werd hij op voorspraak van Willem III met terugwerkende kracht alsnog tot luitenant-generaal der infanterie benoemd. Van Baer genoot toen al de reputatie van een moedig en kundig legeraanvoerder, maar had tevens de naam een moeilijke, driftige man te zijn met een scherpe tong en een onbuigzame geest, nauwelijks in staat zich te onderwerpen aan de bevelen van anderen \u2013 eigenschappen die overigens niet uitsluitend als persoonlijke karaktertrekken moeten worden gezien maar ook pasten in de mentale wereld van de 17deeeuwse Gelderse landadel. De niet bij name bekende memoiresschrijver \u2018Monsieur de B.\u2019 zou Van Baer later karakteriseren als \u201cun des hommes les plus braves, le plus d\u00e9t\u00e9rmin\u00e9 et de plus d\u2019esprit qu\u2019il y eut dans le service. Humain et caressant envers ses inf\u00e9rieurs, inquiet avec ses \u00e9gaux et insupportable \u00e0 ses sup\u00e9rieurs, capable de commander sans pouvoir ob\u00e9ir, il n\u2019avoit des \u00e9gards que pour le Prince [...]\u201d. Het was in het bijzonder Van Baers drift die hem verschillende keren in moeilijkheden zou brengen. In 1675 bijvoorbeeld was er sprake van een \u201cmauvaise affaire\u201d waarbij hij een man ernstig verwondde, twee jaar later sloeg hij bij de Slangenburg een dienaar van een edelman neer omdat deze tijdens een jachtpartij inbreuk op zijn jachtrechten had gemaakt. Ook tijdens de vele processen die hij met zijn voormalige concubine Johanna Maria de Jeger voor het Gelderse Hof voerde, toonde hij meermaals zijn drift wanneer hij meende in zijn eer aangetast te zijn. Tijdens de Spaanse Successieoorlog (1702-1713) bereikte de of\ufb01ciersloopbaan van Van Baer een hoogtepunt. Met Jacob van Wassenaer-Obdam (als hoogste bevelhebber), Menno van Coehoorn, Claude Fr\u00e9d\u00e9ric T\u2019Serclaes, graaf van Tilly, en Fran\u00e7ois Nicolaas Fagel behoorde hij tot de bevelhebbers van de Staatse troepen die in de Zuidelijke Nederlanden onder het geallieerde oppercommando van de hertog van Marlborough tegen het Frans-Spaanse leger kwamen te strijden. De verstandhouding tussen de Staatse hoofdof\ufb01cieren was bijzonder slecht door onderlinge rivaliteiten en antipathie\u00ebn. Tegelijkertijd stonden de behoedzame Nederlandse hoofdofficieren wantrouwig tegenover hun Engelse opperbevelhebber. Zij verweten Marlborough met grotendeels door de Staten ge\ufb01nancierde troepen een risicovolle offensieve strategie te volgen die in het geval van een Franse doorbraak een groot gevaar vormde voor de verdediging van de landprovincies van de Republiek. Van Baer was al in 1702 betrokken bij geheim overleg in Den Haag van \u2018malcontenten\u2019 uit verschillende gewesten die Marlboroughs bedoelingen en taktiek niet vertrouwden. Een moment van glorie was weggelegd voor Van Baer, toen hij op 30 juni 1703 bij het Vlaamse dorp Ekeren de omsingeling en vernietiging wist te voorkomen van de troepen van Obdam, die zich tegen het advies van zijn generaals in een gevaarlijke positie had gemanoeuvreerd. Obdam zelf was tijdens de strijd in paniek geraakt en met een kleine troep soldaten halsoverkop naar Breda gevlucht. De bloedige gevechten kostten meer dan zevenhonderd Staatse soldaten (en nog aanzienlijk meer Fransen en Spanjaarden) het leven en eindigden onbeslist. Een belangrijke uitkomst van de slag was echter dat de reputatie van Van Baer gegroeid was ten koste van die van Obdam. De \u2018held\n\n\n\nvan Ekeren\u2019 kon verscheidene buitgemaakte standaarden, vaandels en keteltrommen naar Den Haag sturen, waar zij als triomftekenen in de grote zaal van het Binnenhof werden opgehangen. Van Baer was na zijn optreden bij Ekeren nog minder dan voorheen genegen zijn mond te houden. Hij onthield niet alleen een verzoek om rehabilitatie voor Obdam van zijn steun, ook raakte hij openlijk in conflict met andere Staatse bevelhebbers en Marlborough. Bij de verdeling van commando\u2019s tijdens de verdere operaties in Vlaanderen in 1703 en de voorstellen tot bevorderingen na de afloop van de veldtocht voelde hij zich gepasseerd door of\ufb01cieren wiens meerdere hij zich voelde. Z\u00e9lf koesterde hij ondertussen de ambitie naar het ambt van veldmaarschalk. Hoewel zijn argumenten niet altijd onredelijk waren en zijn inzichten vaak juist, riepen zijn eerzucht, zijn gevoelens van verongelijktheid, zijn geringe plooibaarheid en de passie waarmee hij zijn meningen naar voren bracht, steeds meer ergernis op, in het bijzonder bij de Engelse bondgenoot. Op 11 april 1704 werd Van Baer nog bevorderd tot generaal der infanterie en bevelhebber van het geallieerde leger aan de Moezel, maar in de zomer van 1705 was zijn positie onhoudbaar geworden, nadat Marlborough hem verantwoordelijk had gesteld voor het mislukken van een manoeuvre bij het riviertje de IJssche. De Gelderse generaal genoot weliswaar steun in de landgewesten, maar moest het veld ruimen toen duidelijk werd dat Holland, en dan met name Amsterdam, het onder geen beding tot een breuk wenste aan te laten komen met Marlborough, die al had gedreigd het leger voortijdig te verlaten. Pogingen van medestanders om hem als compensatie het gouverneurschap van Maastricht of van Opper-Gelre aan te bieden, liepen op niets uit en na een grove lastercampagne trok Van Baer zich als een verbitterd man terug op de Slangenburg. Korte tijd na zijn demissie zou zijn reputatie verder afbrokkelen, toen hij in een woedeuitbarsting een van zijn dienaren halfdood sloeg. Er is wel beweerd dat het katholicisme van Van Baer heeft bijgedragen aan zijn ondergang. Deze stelling is vooralsnog niet echt bewezen, aan te nemen valt in ieder geval wel dat zijn katholieke gezindheid niet v\u00f3\u00f3r hem heeft gewerkt op het moment dat zijn positie begon te wankelen. In het verleden had Van Baers religie geen beletsel gevormd voor een spectaculaire carri\u00e8re, maar had hij toch ook wantrouwen ontmoet, ook bij de stadhouder, die de voorkeur aan protestanten gaf als het ging om de verdeling van hoge commando\u2019s. Nu, tijdens het conflict met Marlborough, gebruikten Engelsen religie als wapen tegen de \u2018jesuited papist\u2019. Over Van Baers persoonlijke geloofsbeleving is overigens niets bekend. Wel weten we dat al in zijn tijd op de zolderverdieping van de Slangenburg een schuilkapel aanwezig was. Frederik Johan Baer overleed op 15 december 1713 en werd in de Lambertikerk te Zelhem begraven. De Slangenburg vererfde op zijn neef Johan Derck van Steenbergen tot Nijenbeek, een zoon van zijn zuster Agnes Theresia. Toen Van Baer het kasteel van zijn voorouders in voor Gelderse begrippen grandiose stijl had laten verbouwen en decoreren, moet hij al hebben vermoed dat hij zonder wettig nageslacht zou sterven. In de Slangenburg echter heeft hij een monument voor zijn eigen nagedachtenis opgericht.", "Anthonie Paul van Schilfgaarde": "Op het terrein van de geschiedschrijving van de rijke Gelderse historie wordt in de historiografische literatuur van de 20ste eeuw een belangrijke plaats ingenomen door een vrij selecte groep van auteurs die voor het merendeel uit vakhistorici, juristen en archivarissen bestaat. Onder hen moet stellig Anton van Schilfgaarde worden gerangschikt. Als telg uit een wat behoudend 19de-eeuws officiersmilieu \u2013 zijn vader was kapitein-adjudant en zijn grootvader van moederskant luitenant-generaal \u2013 werd de opvoeding van de jonge Anton in belangrijke mate be\u00efnvloed door zijn familie van moederszijde. Wegens de vroege sterfte\n\n\n\nvan verwanten van vaderszijde werden de contacten met bijvoorbeeld zijn grootvader Leendert de Vlaming en oudtante Elisabeth Nicoline van Everdingen, de zuster van Antons grootmoeder met wie De Vlaming als weduwnaar was hertrouwd, sterk bepalend voor zijn opvoeding. Dankzij de eeuwenoude banden van het geslacht Van Everdingen met de woonplaats Buren en de vele levendige herinneringen die met name zijn oudtante tijdens vele familiebezoeken hieraan wist op te halen, werd niet alleen al vroeg Antons interesse voor de vaderlandse geschiedenis gewekt, maar raakte hij ook geboeid door de kleinschalige historie van steden en landstreken. Daarin was niet alleen plaats voor kleinere landheren en lokale notabelen, ook de petite histoire van naamloze en tot vergetelheid gedoemde lieden kon binnen dit kader tot leven worden gewekt. Nadat Anton in Den Haag de HBS had doorlopen, begon hij in 1916 een studie rechten aan de Universiteit van Amsterdam. Al snel openbaarde zich tijdens het eerste collegejaar zijn belangstelling voor het archiefwezen. Deze interesse had voor een belangrijk deel te maken met zijn genealogische onderzoeken die hem vanaf de zomer van 1916 met een zekere regelmaat naar het gemeentearchief van Rotterdam en het Algemeen Rijksarchief (thans: Nationaal Archief ) in Den Haag voerden. Als jonge student kon Van Schilfgaarde zich niet veroorloven al te veel tijd in deze hobby te steken. Bovendien vroeg zijn deelname aan de activiteiten van het Amsterdams Studenten Corps ook de nodige aandacht, en was hij als lid \u2013 en zelfs een tijd lang als quaestor \u2013 actief in het dispuutgezelschap Viator. Echter was zijn liefde voor zijn Gelderse achtergronden de\ufb01nitief gewekt. Want was het niet zijn familienaam die verwees naar een stuk land onder het in de Tielerwaard gelegen Zennewijnen, en waren de archieven van de stad en het graafschap van Buren niet een feest voor het achterhalen van velen van zijn voorzaten? De vele honderden aantekeningen die Van Schilfgaarde op grond van archiefvondsten verzamelde schreef hij op gezette tijden over op \ufb01ches. Deze dienden als bouwmateriaal voor artikelen over geslachten als Versteegh (1922), Van der Lingen (1940), Van Ewijck (1941) en Van Everdingen (1954). Eigenzinnig als hij was, koos Van Schilfgaarde na de voltooiing van zijn rechtenstudie niet voor een maatschappelijke carri\u00e8re als jurist, maar liet hij zich in 1923 als student aan de Rijksarchiefschool inschrijven. Onder juristen was dit bepaald geen voor de hand liggende vervolgopleiding, maar voor Van Schilfgaarde \n\n\n\nwas het een logisch uitvloeisel van de rijke ervaringen die hij tijdens de vele uren als bezoeker van diverse archiefdiensten had opgedaan. Na het behalen van het diploma voor archiefambtenaar der eerste klasse kreeg hij al snel een interessante betrekking als archivaris in dienst van de N.V. ter instandhouding der goederen en rechten van het Huis Bergh, waarvan het archief zich gedurende de periode van bewerking in het rijksarchief te Arnhem bevond. De jaren die Van Schilfgaarde aan dit werk mocht besteden, ontwikkelden hem tot een autoriteit op het terrein van de huisen familiearchieven. In 1931 resulteerde dit tot zijn indiensttreding als chartermeester bij het Rijksarchief in Gelderland, alwaar hem direct de inventarisatie van het ruim 150 strekkende meter archief van de heren en graven van Culemborg werd opgedragen. Beroep en hobby waren nu bij Van Schilfgaarde met elkaar versmolten. Na de eerdere negendelige inventaris van het Huis Bergh volgden naast driedelige werken over de heren en graven van Culemborg (1949) en de graven van Limburg Stirum (1961) een stroom van historische artikelen \u2013 meest in de Bijdragen en Mededelingen van de vereniging Gelre \u2013 en manuscript-repertoria op tal van Gelderse leenaktenboeken. Met name het aanleggen van leenrepertoria verried zijn brede belangstelling voor de genealogische samenhang \n\n\n\nvan oude Gelderse geslachten. In 1933 werd Van Schilfgaarde bestuurslid van de vereniging Gelre. Van 1958 tot 1972 bekleedde hij daarvan bovendien het voorzitterschap. In zijn vele bestuurlijke jaren was hij vooral bekend als initiator van een groot aantal excursies. Als lid van het Genealogisch-Heraldisch Genootschap De Nederlandsche Leeuw, het latere Koninklijk Nederlandsch Genootschap voor Geslacht- en Wapenkunde, werd hij tevens lid van de Groep Gelderland (de huidige \u2018Gelderse Leeuw\u2019), die gewoonlijk te Arnhem bijeen kwam. Voor dit gezelschap hield hij op de eerste naoorlogse bijeenkomst van 6 oktober 1945 een emotionele uiteenzetting over de lotgevallen van het rijksarchief sedert de septemberdagen van 1944. Niet alleen waren als door een wonder de archieven voor het grootste deel aan het vernietigende oorlogsgeweld ontkomen, maar dankzij een hoge mate van koelbloedigheid en doorzettingsvermogen had hij met enige hulp en een Ausweis vanuit zijn evacuatie-adres te Velp bijna dagelijkse \ufb01etstochten naar het onveilige en zwaar gehavende Arnhem ondernomen om daar het archiefgebouw voor verder onheil te behoeden. Nieuwsgierigen en plunderaars werden geweerd door het dichttimmeren van ramen en andere toegangen. De weergoden dienden te worden weerstaan door het dichten van scheuren in dak en muren en in de archiefruimten moesten de vele omgevallen stellingen weer worden opgericht. Ten tijde van deze gebeurtenissen was Van Schilfgaarde reeds in practische zin waarnemend rijksarchivaris, omdat zijn chef jhr. Mr. A.H. Martens van Sevenhoven afwisselend naar elders in de provincie en daarbuiten was ge\u00ebvacueerd. Op 1 januari 1946 werd Van Schilfgaarde formeel benoemd tot rijksarchivaris in de provincie Gelderland, nadat Martens van Sevenhoven de pensioengerechtigde leeftijd had bereikt. Gedurende de ruim zestien jaar als rijksarchivaris vervaardigde Van Schilfgaarde tal van inventarissen op huis- en heerlijkheidsarchieven en op particuliere collecties, waarvoor hij een practisch schema voor de indeling ontwikkelde. Hij was daarmee wellicht de laatste klassieke archivaris die zich in zijn werkkamer met archivalia kon terugtrekken en nog nauwelijks werd gehinderd door organisatorische en financi\u00eble managementsproblemen die in toenemende mate zijn ambtsopvolgers zouden treffen. Zijn voorliefde voor de oudere stukken had als nadeel dat hij moeite had met de waardebepaling van stukken daterend van na 1800. Die waren in zijn ogen meestal rijp voor een enkele rit naar de kachel (zijn \u2018zwarte vriend\u2019). Naast zijn grote belangstelling voor geschiedenis moet ook zijn enorme aandacht voor de oudheidkunde en monumentenzorg worden genoemd. Op bestuurlijk terrein was Van Schilfgaarde onder meer langdurig verbonden aan de Monumentencommissie der provincie Gelderland, de Stichting \u2018Vrienden der Geldersche Kasteelen\u2019, het Fonds A.H. Martens van Sevenhoven, de Koninklijke Nederlandse Oudheidkundige Bond en Het Nederlands Openluchtmuseum. In 1975 werd hem de erepenning van het nationaal comit\u00e9 monumentenjaar verleend, \u2018voor zijn bijzondere verdiensten in het bijzonder in de provincie Gelderland\u2019. Ook lokaal was hij bestuurlijk actief als lid van het Arnhems genootschap voor oudheidkunde \u2018Prodesse Conamur\u2019, de commissie van toezicht op het gemeentemuseum en die van het historisch museum, maar bovendien als lid van het College van regenten over de gevangenissen te Arnhem. Naast beschrijver van haar geschiedenis was Van Schilfgaarde tevens een trouw lid van de Groote Soci\u00ebteit te Arnhem. Na zijn pensionering op 1 februari 1961 (hij bleef tot in 1978 archivaris van het Huis Bergh) hield Van Schilfgaarde zich uitgebreid bezig met kleinschalige historische en genealogische onderzoeken. Rond het midden van de jaren \u201970 namen zijn fysieke krachten en zijn gezichtsvermogen af. In februari 1976 hield hij voor de Groep Gelderland nog een laatste lezing met als titel \u2018Koekje van eigen deeg\u2019, de stand van zaken omtrent zijn levenslange onderzoek naar zijn eigen geslacht. Zonder het toen misschien direct te beseffen, beklonk hij hiermee zijn levensloop: de weg waarbij zijn hobby als drijfveer had gediend voor zijn eminente maatschappelijke carri\u00e8re als archivaris en kenner van de Gelderse geschiedenis. Hij stierf vier jaar later, op 9 oktober 1980.", "Frederik Beijerinck": "Komend uit Doetinchem had Jorden Beijerinck, Frederiks vader, in 1682 het burgerschap van Nijmegen verworven en daar in datzelfde jaar de eed als kuiper afgelegd. Hij en zijn vrouw \u2013 zij trouwden in 1683 \u2013 kregen op de Ganzenheuvel acht kinderen, vier zoons en vier dochters. Twee zoons stierven jong. Zijn moeder stierf al toen Frederik nauwelijks acht jaar was en op zijn zeventiende was hij wees, oud genoeg overigens om zich met steun van zijn tien jaar oudere broer Peter staande te houden. Peter volgde zijn vader op in de kuiperij. In 1708 was ook Frederik bij zijn vader in de leer gegaan, maar hij koos uiteindelijk niet voor het timmer- of kuipersvak. Waarschijnlijk markeerde zijn ondertrouw op 17 augustus 1721 met de Arnhemse Geertruyd Speyers deze wending van loopbaan. Geertruyd was de enige overlevende dochter van Hendrik Speyers, die van zijn schoonvader Coendert Snellenburg een winkel had overgenomen in de Turfstraat. Geertruyd was geroepen het bedrijf van opa voort te zetten. En zo werd haar echtgenoot Frederik Beijerinck in 1721 winkelier in levensmiddelen en aanverwante huishoudelijke waar. Zij kregen in 1722 een dochter Anna Catharina en een jaar later een zoon Hendrik, die jong moet zijn overleden. Geertruyd Speyers was in 1725 al overleden, want in november van dat jaar hertrouwde Frederik Beijerinck met Helena Cranen, zuster van Leendertje, de vrouw van zijn broer Peter. Helena was weduwe van de Nijmeegse grafisch kunstenaar Matheus Berkenboom. Frederik en Helena zullen de winkel samen hebben voortgezet, tot ook Helena overleed en Frederik in 1739 nogmaals hertrouwde, nu met de Amsterdamse Geertruy Smout. Het huwelijk zou enkele jaren later op de klippen lopen, naar het heet, buiten zijn schuld. Frederik\n\n\n\nBeijerinck bleef een gezien burger: lid van het vendel in het Turfstraatkwartier (in 1743 sergeant), belijdend lidmaat van de Hervormde Kerk (in 1731 diaken; in 1739 ouderling) en in 1746 gemeensman en later meester van het snijders- en kleermakersgilde. Al met al had Beijerincks dochter Anna Catharina twee stiefmoeders gekend v\u00f3\u00f3r zij in 1744 trouwde met Lambert van Aalst. Het jonge paar trok bij Beijerinck in en hij ging met zijn schoonzoon een compagnonschap aan: Van Aalst runde de zaak en Beijerinck kon op stap als landmeter, een beroep voor de uitoefening waarvan hij op 9 mei 1739 van het Hof van Gelderland bevoegdheid had gekregen. Voor iemand met een opleiding tot kuiper \u2013 een beroep waarvoor\n\n\n\nveel ruimtelijk meetkundig inzicht werd vereist \u2013 was dit niet zo\u2019n vreemde optie. Als praktiserend landmeter ontmoeten we hem overigens pas in 1752, samen met provinciaal landmeter Leenen, bij de opmeting en kartering van de polders onder de Dijkstoel van Wageningen en Bennekom, een klus in opdracht van het Hof van Gelderland, en in diezelfde tijd bij de aanleg van een inlaagdijk te Herwen. Ook de stad Arnhem had van tijd tot tijd werk voor landmeter Beijerinck. Voor het eerst in 1755 als vervanger van de zieke Leenen bij de oplevering van de nieuwe brug buiten de Sabelspoort. Beijerinck kreeg van de stad ook karteeropdrachten, bijvoorbeeld in 1766 inzake de Sint-Maartenskerk en de Oude Deventerweg. Als vrije ondernemer werkte Beijerinck in Arnhem en elders in de provincie ook voor particulieren, voornamelijk als die zijn hulp inriepen bij het beslechten van geschillen. Bekend in dit verband is zijn bemoeienis met de rechten op het water bij De Cannenburg onder Vaassen, bij gelegenheid waarvan hij in 1761 een kaart leverde. Gaf het huwelijk van zijn dochter hem de ruimte om zich te wijden aan de landmeetkunde, het leverde Beijerinck ook problemen op. Zijn schoonzoon en compagnon Lambert van Aalst erfde namelijk van zijn ouders aanzienlijke schulden, waarvoor ook de in gemeenschap van goederen gehuwde Anna Catharina werd aangesproken. In 1753 dreigde ook beslag te worden gelegd op het huis in de Turfstraat en op haar vaders roerende goederen daarin. Als tegenspelers had Beijerinck burgemeester Cornelis van der Hart en gouverneur Andries C.F. de Roode van Heeckeren. De zaak werd tot voor het Hof uitgevochten. Mede door de schulden ging het niet goed met de zaak en Beijerinck zag naarstig om naar alternatief emplooi voor zijn schoonzoon. Zo pachtte hij in de jaren 1756-1767 de stadswaag en kon hij ervoor zorgen dat Lambert van Aalst er be\u00ebdigd meester werd. In augustus 1761 werd Beijerinck door de magistraat aangesteld als opzichter bij de bouw van de nieuwe waag op de hoek van de Turfstraat en de Grote Markt, ontworpen door de stadstimmerman Hendrik Viervant. Toen het gebouw in 1767 werd opgeleverd, zorgde Beijerinck voor de aanstelling van zijn schoonzoon als vaste waagmeester. Deze zou dit tot 1797 blijven. In 1760 was in Arnhem de invoering van straatbelasting aan de orde en toen gezocht werd naar een be\u00ebdigd landmeter om de aandelen van de individuele huiseigenaren op te meten en de uitkomsten daarvan in een legger vast te leggen, viel ook hiervoor de keuze op Frederik Beijerinck. Aan de hand van de legger die Beijerinck in 1763 opleverde kan de ligging van zijn eigen woonhuis in de Turfstraat eenduidig worden bepaald: vanaf de Bakkerstraat gezien, aan de linkerzijde, ruwweg aan de voet van toren van de SintEusebius. Daar trok Johanna Elisabeth Hengeveld, zuster van de stadschirurgijn en vroedmeester Lambertus Hengeveld, in augustus 1763 als vierde echtgenote bij hem in; Geertruy Smout, Beijerincks vorige vrouw, was inmiddels in Amsterdam overleden. Vooral doordat provinciaal landmeter Willem Leenen vanaf najaar 1762 wegens ziekte bij herhaling verstek moest laten gaan, kreeg Beijerinck het gaandeweg drukker. Zo werd hij in oktober 1763 bereid gevonden voor de Gelderse Rekenkamer een kopie te maken van een kaart van de hoge heerlijkheid Het Loo rond Apeldoorn, waarvan Leenen het origineel in 1762 had opgeleverd. Belangrijker is dat Beijerinck landmeter Leenen meer en meer ging vervangen in diens waterstaatkundige taken betreffende de bovenrivieren. Ook sprong hij voor Leenen in bij het examineren van candidaatlandmeters. Daags na het overlijden van Leenen, eind juni 1764, solliciteerde de inmiddels bijna 70-jarige Beijerinck naar de daarmee vrij gekomen functie van provinciaal landmeter van Gelderland. Vergeefs, want die eer werd gegund aan de 23-jarige Jacob G.J. van Hasselt, die begin dat jaar door Beijerinck \u2013 als examinator invallend voor Leenen \u2013 nog aan de vereiste landmeteradmissie was geholpen! Qua vakmanschap was Van Hasselt voor Beijerinck geen partij en het in die tijd verantwoordelijke rivierwerk bleef toevertrouwd aan de bejaarde landmeter. Na Leenen werd Beijerinck dus de rivierkundig toeverlaat van Gelderland en zo genoot hij ook bekendheid in de andere bij het rivierbeheer betrokken gewesten Overijssel, Utrecht en Holland. Toen in 1766 de standpunten van de diverse gewesten en kwartieren over het rivierbeheer niet te verenigen bleken en de jonge stadhouder Willem V het initiatief nam tot een interprovinciale vergadering in de Tr\u00eaveszaal in Den Haag, was Beijerinck als Gelders deskundige van de partij. In 1769 was hij er weer en in 1770 evenzo te Arnhem bij het overleg tussen de Republiek en Pruisen. Daar kreeg Beijerinck de gecommitteerden achter zijn plan tot doorgraving van de Pley bij Westervoort, waarmee een verbetering van de afvoer van de IJssel werd beoogd. In 1768 had hij het gebied al opgemeten en gekarteerd. Beijerincks kaarten in het archief van Nederrijn en IJssel, met onderwerpen als de Pley, de Bovenrijn tot Emmerik, de Spijksedijk, Herwen, de Bijlandsewaard, Millingen en het Pannerdens kanaal vormen even zovele materi\u00eble getuigenissen van zijn bemoeienis \n\n\n\nmet de beteugeling van de bovenrivieren. In de door hem uitgebrachte nota\u2019s toonde Beijerinck zich meer dan een dienstbare kaartenmaker: hij had ook verstand van het water zelf; hij was rivierkundige en waterbouwkundig ontwerper. Dat liet hij merken toen hij in de pen klom tegen de Hollandse deskundige Cornelis Velsen, die in 1768 een tweede druk uitbracht van zijn Rivierkundige verhandeling uit 1749, die volgens Beijerinck \u2013 anders dan Velsen beweerde \u2013 geen verbetering, noch vermeerdering van de eerste uitgave was. Beijerinck droeg zijn scherpe kritiek in 1770 in gedrukte vorm op aan het bestuur van het Bataafsch Genootschap der Proefondervindelijke Wijsbegeerte te Rotterdam, een instelling waarvan hij in datzelfde jaar lid werd. Daarmee vestigde de inmiddels bijna 76jarige zijn naam in brede technisch-wetenschappelijke kring. Hierop zou hij zich nog negen jaar kunnen beroemen. Frederik Beijerinck overleed te Arnhem op 8 augustus 1779, 85 jaar oud. Kort tevoren was de krasse landmeter nog in het veld en op het water geweest, samen met zijn neef Martinus Beijerinck, de in 1718 geboren zoon van zijn broer Peter. Martinus, begonnen als kuiper en aannemer, was met een landmeteradmissie in 1747 in het voetspoor van zijn oom getreden. Martinus\u2019 zoons, Willem en Frederik, werden ook landmeter en zouden zo de fakkel verder dragen. Zij traden in 1798 in dienst van de nationale Waterstaat. Hun zonen zouden hen daarin volgen. Zo legde Frederik Beijerinck de grondslag voor een dynastie van ingenieurs, die zich in de 19de eeuw vooral op het terrein van de waterbeheersing zou onderscheiden.", "Jan Herman Alexander van Heek": "Jan van Heek stamde uit een vooraanstaand geslacht van textielfabrikanten uit Enschede. Zijn grootvader Gerrit Jan van Heek (1837-1915) was de meest vermogende en meest vooraanstaande textielfabrikant uit de textielhistorie van Enschede. Hij was medeoprichter en \ufb01rmant van Van Heek & Co, het grootste Twentse textielbedrijf, en had dertien kinderen uit twee huwelijken, onder wie zeven zoons. Voor zijn vijfde zoon Jan Herman en diens twee jongere broers was er geen plaats meer als \ufb01rmant bij een van de bestaande Van Heek-fabrieken en daarom stichtte Gerrit Jan van Heek voor hen in 1897 een geheel nieuwe textielfabriek, G.J. van Heek & Zonen. Van dit nieuwe bedrijf, later bekend geworden onder de naam Rigtersbleek, werd Jan Herman van Heek tezamen met zijn jongere broers \ufb01rmant. Toen het bedrijf in 1935 werd omgezet in een NV, werd Jan Herman van Heek gedelegeerd commissaris en trok hij zich uit de dagelijkse leiding terug. Hierdoor kreeg hij meer tijd voor zijn persoonlijke interesses, zowel op zakelijk als historisch en cultureel gebied. In 1912 kocht hij Huis Bergh te \u2019s-Heerenberg van de F\u00fcrst von Hohenzollern-Sigmaringen met alle daaraan verbonden goederen en rechten. Deze aankoop zou bepalend zijn voor de levensvervulling van zijn zoon Jan. Jan van Heek bracht zijn jeugd samen met zijn ouders en drie oudere zusters en twee jongere broers door in de villa \u2019t Roessingh te Lonneker. Thuis werd sober geleefd, de welstand van de familie kwam niet tot uiting in een overdadige levensstijl. De jonge Van Heek had een heerlijk speelterrein in de grote tuin die bij \u2019t Roessingh hoorde. Als twaalfjarige jongen gaf hij handgeschreven kranten uit waarin hij zich zeer begaan toonde met het lot van de dieren. Zo waren de ellendige omstandigheden waarin dieren werden gehouden en getransporteerd hem een gruwel. Van Heek is zijn hele leven vegetari\u00ebr geweest. De lagere school bezocht Jan van Heek te Hengelo en Enschede, daarna volgde eerst het Enschedees Lyceum en later het Christelijk Lyceum te Zeist, waar hij intern was. Na het behalen van zijn diploma hbs-a liep hij in 1940 stage bij een boer in Schildwolde. Hierna volgde hij een opleiding tot bosbeheerder op de bosbouwschool van de Nederlandsche Heidemij. Onderdeel van deze opleiding waren praktijkstages in Veenendaal, Putten, Esbeek en Sittard. In 1951 maakte hij als afgevaardigde van de Nederlandse Particuliere Bosbouworganisatie een studiereis naar het noordwesten van de Verenigde Staten, waar onder meer aandacht werd besteed aan het voorkomen van bosbranden. In zijn jonge jaren, maar ook later, heeft Van Heek een collectie aangelegd op geologisch en archeologisch \n\n\n\n\n\ngebied. Van Heek ontwikkelde zich als autodidact op deze terreinen en verwierf op het gebied van de geschiedenis een grote kennis. Zijn verzameling stenen en fossielen is, aangevuld met de verzamelingen van twee vrienden, nog steeds te zien in een van de kelders van Huis Bergh. Eind 1943 was Van Heek in dienst getreden van de NV tot Instandhouding en Beheer van de Goederen en Rechten van het Huis Bergh, waar hij als taak kreeg onder toezicht van rentmeester G.J. Vriesen de boskaarten van het Bergherbos bij te werken. In de jaarvergadering van de NV van 13 juni 1945 werd hem samen met G.J. Vriesen als rentmeester het dagelijks beheer van alle goederen van de NV Huis Bergh opgedragen. Het belangrijkste aandachtsgebied van Van Heek werd het bosbeheer. Tijdens de oorlog hadden de bossen veel schade geleden als gevolg van beschietingen en de aanleg van verdedigingswerken. Op 5 april 1946 werd de Stichting tot Instandhouding der Goederen en Rechten van het Huis Bergh opgericht. Vader Jan Herman van Heek schonk alle aandelen van de NV aan deze nieuwe stichting, waardoor deze eigenaar van Huis Bergh werd met alle daarbij behorende goederen en rechten. Jan van Heek kreeg als secretaris van het college van regenten en als gedelegeerd regent de dagelijkse leiding op Huis Bergh. Na de dood van zijn vader in 1957 stond Van Heek voor de opgave Huis Bergh alleen te gaan beheren. \u201cIk ben door mijn vader opgeleid voor het kasteel\u201d, was een van zijn uitspraken. In de geest van zijn vader werken was voor hem een belangrijk richtsnoer. \u201cDat zou Vader nooit gewild hebben\u201d, was een uitspraak die verschillende keren uit zijn mond te horen viel. Toch veranderde er op Huis Bergh veel. Na intensief overleg met zijn moeder werd het kasteel geleidelijk door hem voor bezoekers opengesteld. Van Heek leidde een grote groep vrijwillige gidsen op, die rondleidingen gingen verzorgen. \u2018Mijnheer Jan\u2019 volgde alles met grote aandacht en was zeer gezien onder de gidsen. In 1957 volgde Van Heek zijn vader op als commissaris van het familiebedrijf NV Rigtersbleek v/h G.J van Heek & Zonen te Enschede. Het zal voor Van Heek niet de plezierigste tijd van zijn leven geweest zijn. Het bedrijf, waaraan de familie met vele banden verknoopt was, verkeerde in zwaar weer en de verliezen namen ieder jaar toe. Toen Van Heek in 1962 terugtrad, zal hij dat hebben gedaan met de verzuchting dat anderen misschien beter in staat waren dan hij om het\n\n\n\ntij waarin de Twentse textielindustrie was geraakt, te keren. De a\ufb02oop is bekend: in 1965 fuseerde Rigtersbleek met Van Heek & Co en Nico ter Kuile in een wanhopige poging het hoofd boven water te houden. Het mocht niet baten; in 1968 heeft het gefuseerde bedrijf de poorten gesloten en alle activa geliquideerd. Hierdoor kon een faillissement worden voorkomen. Niet alleen Huis Bergh heeft van de werkkracht van Van Heek gepro\ufb01teerd. In 1957 volgde hij zijn vader op als voorzitter van de Stichting tot Behoud van den Doornenburg. Onder zijn leiding werd de restauratie van de Doornenburg na de verwoesting in de oorlog in 1964 afgerond. Hij zou tot 1993 aan het bestuur verbonden blijven. Ook was hij van 1957 tot 1987 bestuurslid van de Stichting Vrienden der Geldersche Kasteelen en van 1960 tot 1990 bestuurslid van de Bertha Jordaan-van Heek Stiftung, eigenaar van Huis Welbergen in Duitsland. Het moet een harde klap voor Van Heek zijn geweest dat de Stichting Huis Bergh in 1984 werd gedwongen het Bergher bos en andere bossen aan Natuurmonumenten te verkopen. Van Heek had vele jaren zijn beste krachten juist aan de bosexploitatie gegeven. Deze exploitatie, jarenlang de kurk waar de stichting \ufb01nancieel op dreef, was door het wegvallen van belangrijke afnemers als de Limburgse kolenmijnen zodanig verminderd, dat de Stichting Huis Bergh in de rode cijfers was geraakt. Alle pogingen om structurele subsidies te krijgen, waarvoor de familie Van Heek zelfs haar meerderheidspositie in het stichtingsbestuur had opgegeven, waren op niets uitgelopen. De opbrengsten van het door de bosverkoop verzamelde vermogen zijn sindsdien de drijvende kracht voor de Stichting Huis Bergh. De periode na zijn aftreden als gedelegeerd regent van Huis Bergh in 1985 en zijn uittreden uit het bestuur van de stichting in 1987 was voor Van Heek niet bijzonder aangenaam. Binnen Huis Bergh werden initiatieven ontplooid om het kasteel beschikbaar te stellen als locatie voor feesten en presentaties. Van Heek was bevreesd voor schade aan de kunstcollectie en liet niet na in woord en geschrift tegen deze ontwikkeling protest aan te tekenen. Het moet voor hem een bittere ervaring zijn geweest dat er niet naar hem werd geluisterd. Hij had moeite de noodzaak der veranderingen in het beleid en management te onderkennen en daarvan afstand te nemen. Ten aanzien van het naburige Duitsland leefde Van Heek vanuit de \u2018naober\u2019-gedachte. De dag na het verwoestende bombardement op Emmerich op 7 oktober 1944 reed hij met rentmeester Vriesen op de \ufb01ets naar Emmerich om te kijken of hij hulp kon bieden. Hij vond enkelen van zijn vrienden terug, maar anderen bleken te zijn omgekomen. In overleg met zijn vader was al aan het begin van de oorlog besloten om belangrijke archivalia en kostbare boeken op Huis Bergh veilig te stellen. Na het bombardement werden nog andere zaken, onder meer enkele kerkschatten uit de verwoeste Martinikerk en een belangrijke kunstverzameling hieraan toegevoegd. Alles vond een veilige bergplaats in de kelders van Huis Bergh. De verwoeste Sint-Vituskerk te Elten werd op initiatief van zijn vader gered en later door Van Heek \u2013 uiteraard met overheidssubsidies \u2013 gerestaureerd. In september 1967 kon deze kerk weer in gebruik worden genomen. Van Heek reageerde positief op een Duits initiatief om te komen tot een vereniging die de grensoverschrijdende culturele contacten zou moeten bevorderen. Hierbij leerde hij ook zijn toekomstige echtgenote kennen, die de initiatiefneemster voor deze contacten was geweest. Dit resulteerde in de oprichting in 1964 van de Duits-Nederlandse Vereniging voor Culturele Grenscontacten Liemers-Niederrhein, waarvan Van Heek de eerste voorzitter werd. In 1977 was hij mede-initiatiefnemer en lid van een actiecomit\u00e9 tot bestrijding van de Duitse plannen een industriegebied te stichten in Salmorth, de bouw van een kolengestookte elektriciteitscentrale bij Emmerich en de snelle kweekreactor bij Kalkar. Mede dankzij de activiteiten van het echtpaar Van Heek gingen deze plannen uiteindelijk niet door. Aan Van Heek zijn verschillende onderscheidingen uitgereikt. Hij werd in 1976 onderscheiden met het Bundesverdienstkreuz am Bande en in 1981 benoemd tot Of\ufb01cier in de Orde van Oranje-Nassau. Hij was zeer gesteld op onderscheidingen die hem werden toegekend door de \u2019s-Heerenbergse en Boxmeerse gemeenschap, plaatsen waarmee Huis Bergh historisch nauw verbonden is. Zo was hij de eerste die tot \u2018Berghse Kei\u2019 werd benoemd door de \u2019s-Heerenbergse carnavalsvereniging De Waskupen. Van Heek had de gewoonte elk jaar na de benoeming van een nieuwe \u2018kei\u2019 een bijeenkomst op Huis Bergh te beleggen, waar alle keidragers zich verzamelden. Ook was hij erelid van het Heilig Bloedgilde te Boxmeer en van het Sint-Antoniusgilde te \u2019s-Heerenberg. In 1990 verhuisde Jan van Heek naar een \ufb02at in Doetinchem; de laatste periode van zijn leven verbleef hij in een zorghotel in Laag-Keppel, waar hij op 6 september 2004 overleed. Op 11 september werd Van Heek na een dienst in de oude N.H. kerk te \u2019s-Heerenberg ten ruste gelegd op het naastgelegen kerkhof in het familiegraf van de familie Van Heek, waar ook zijn vader\n\n\n\nzijn laatste rustplaats heeft. Bij deze indrukwekkende plechtigheid waren alle folkloristische organisaties, die Van Heek ondersteund had, aanwezig.", "Henriette Polak": "Levi Schwarz, die zich Leopold noemde en zo ook ondertekende, vernoemde zijn oudste dochter naar zijn moeder, Jetje Frouelich (ook: Fro\u00fcelich), afkomstig uit D\u00fclken (Niederrhein). Zijn vader Nathan (1827-1895) was afkomstig uit het Duitse Raesfeld bij Wesel. Deze was veehandelaar en had zich in 1860, vanuit Doetinchem, tegelijk met zijn broer Leazar (1825-1906) gevestigd in Zutphen. Het gezin van Nathan telde elf kinderen; dat van Leazar zestien. De energieke en ondernemende Leopold Schwarz was werkzaam in het door zijn moeder gedreven pension-logement aan de Waterstraat, maar ook als zelfstandig agent van de in bakkerswaren gespecialiseerde \ufb01rma Schmer Baier, gevestigd te Leipzig. Zo kwam het dat hij zich kennis ging verwerven van reuk- en smaakstoffen. In 1889 richtte hij, met groot succes zo zou blijken, een fabriek op, eveneens aan de Waterstraat, \u2018voor de productie en verkoop van Vruchtaroma\u2019s, Giftvrije Verfstoffen en Aetherische Oli\u00ebn\u2019. Hij woonde na zijn huwelijk aan de Stationsstraat, waar Henriette werd geboren. Nog in 1889 associeerde hij zich met de uit Veendam afkomstige Joseph Polak, die in 1884 te Zutphen was gehuwd met zijn zuster Emma. In 1896 verplaatsten zij \u2018Polak & Schwarz\u2019s Essence Fabrieken\u2019 naar Zaandam om te beschikken over grotere faciliteiten, waartoe in de loop van de tijd meer zich sterk ontwikkelende bedrijven in Zutphen, \u2018geen fabrieksstad maar een plaats van landbouwers\u2019, hebben besloten. Henriettes ouders vestigden zich \u2013 wat oorspronkelijk ook de bedoeling was geweest met de fabriek \u2013 in Amsterdam. Vanwege onenigheid verliet Joseph Polak in 1910 het bedrijf. In 1914 verhuisde het gezin Schwarz-Vles naar Zaandam. Leopold Schwarz heeft in 1890, na zijn huwelijk \u2013 waarschijnlijk op verzoek van zijn uit Rotterdam afkomstige echtgenote \u2013 zich laten inschrijven als lid van de Joodse Gemeente in Zutphen. Hun kinderen Henriette \n\n\n\n\n\nAntoinette en Samuel (1896-1930) zijn daarin ook opgenomen; in Amsterdam gebeurde dat met de daar geboren dochters Sara (1900-1969) en Ella (1905-1942), maar men leefde volgens liberaal-joodse traditie. In Amsterdam was Henriette Antoinette leerling van de gemeentelijke Tesselschadeschool; zij volgde vanaf 1905 de 5-jarige HBS voor Meisjes, deed in 1911 als jongste van de klas eindexamen en volgde daarna de 3-jarige cursus aan de in 1899 in Amsterdam opgerichte \u2018Opleidingsinrichting voor den Socialen Arbeid\u2019, later School voor Maatschappelijk Werk genoemd. Een humanistische, culturele vorming en een brede maatschappelijke ori\u00ebntatie, zoals de aanvankelijk als directrice beoogde, maar pas in 1915 als zodanig aantredende Emilie Knappert (1860-1952) die voorstond, was ook haar ideaal. Niet lang nadat zij haar opleiding voltooid had, leerde zij haar aanstaande echtgenoot kennen, die inmiddels naam had gemaakt als rechtsfilosoof. Hij was behalve als privaatdocent in de kennistheorie aan de universiteit van Amsterdam, ook werkzaam als pro Deo advocaat. Zij verloofden zich in 1915 en trouwden in 1917. Na het overlijden van zijn schoonvader in 1920 werd Leo Polak president-commissaris van Polak & Schwarz\u2019s Essence-Fabrieken. In 1928 volgde zijn benoeming tot hoogleraar in de wijsbegeerte aan de Rijksuniversiteit te Groningen. Tijdens de gelukkige jaren die daar volgden, ontstond de faam van Henriette als gastvrouw voor de vele binnen- en buitenlandse gasten. Toen het Duitse leger op 10 mei 1940 Nederland binnenviel, poogde de familie, zoals velen van joodse afkomst, te ontkomen naar Engeland, wat echter mislukte. Leo Polak, die zich al lang voordien had laten kennen als strijdbaar tegenstander van het nationaalsocialisme, werd op 15 februari 1941 door de Sicherheitsdienst te Groningen ontboden en gearresteerd; al op 9 december bezweek hij in het concentratiekamp Sachsenhausen. Enige dagen na de arrestatie van haar man werd hun huis verbeurd verklaard, maar Henriette bleef nog tot in mei 1942 in Groningen, waarna zij zich vestigde in een pension te Amsterdam. Bij de daar gehouden grote razzia van 20 juni 1943 werd zij gearresteerd en op transport gezet naar Westerbork, maar door de inspanningen van de directie van Polak & Schwarz, omwille van de onmisbaarheid van het familiebedrijf voor de bezetter, op 28 juni weer vrijgelaten. Zij vestigde zich toen bij haar zuster Sara aan het Amsterdamse Bachplein. Omdat de toestand voor joden steeds gevaarlijker werd, dook zij in januari 1944 onder en redde zo haar leven. Zij verloor door de vervolgingen niet alleen haar echtgenoot maar ook haar tweede dochter Jetteke, haar moeder en haar zuster Ella. Ondanks al haar leed heeft zij na de oorlog een bewonderenswaardige energie en een maatschappelijk en cultureel engagement aan de dag gelegd. Innemend maar ook doelbewust maakte zij vele initiatieven \ufb01nancieel realiseerbaar, waarbij zij steeds van een bijzondere belangstelling blijk gegeven heeft voor de stichting en instandhouding van tehuizen voor buitenkerkelijke bejaarden. Dit kon zij spoedig op nog grotere schaal doen. Immers, nadat Polak & Schwarz, waarvan zij sedert 1949 president-commissaris was, op het eind van de jaren \u201950 gefuseerd was met het Amerikaanse bedrijf Van Ameringen Haebler tot International Flavors and Fragrances Inc. (IFF), hadden in 1961 de drie eigenaressen van het voormalige familiebedrijf hun aandelen verkocht. Henriette Polak maakte vanaf de oprichting in 1946 tot in 1957 deel uit van het hoofdbestuur van het Humanistisch Verbond, dat zij op cruciale momenten substantieel ondersteunde door middelen uit het door haar gestichte Leopold Schwarz Fonds. Zij richtte de Prof.mr.dr. Leo Polakstichting op om studenten en promovendi in de wijsbegeerte en psychologie financieel te helpen. Ook ondersteunde zij het Leo Polakhuis \n\n\n\nte Amsterdam, een bejaardenhuis waar later ook chronisch zieken verpleegd werden. Muzikale belangstelling bracht haar ertoe kamermuziekgezelschappen te sponsoren. Op 22 februari 1963 riep zij een stichting in het leven die ten doel had in Laren een tehuis te bouwen dat bejaarde kunstenaars en intellectuelen de mogelijkheden bood door te gaan met hun werk. Zij wenste het huis te vernoemen naar haar vriendin, de harpiste Rosa Spier (1891-1967), die haar dit initiatief had doen nemen. De opening werd op 11 oktober 1969 verricht door de minister van Cultuur, Recreatie en Maatschappelijk Werk, mevrouw dr. M.A.M. Klomp\u00e9. Niet lang daarvoor, op 1 augustus 1968, riep Henriette Polak een stichting in het leven die door haar in staat werd gesteld \ufb01guratieve kunst aan te kopen, ontstaan sedert 1925. De Groningse schilder Joop Sjollema (1900-1990), die haar twee keer heeft geportretteerd, had er tijdens de poseersessies haar aandacht op gevestigd dat het experimentele anti-traditionalisme, het surrealisme en de invloed van primitieven de wereld van de beeldende kunsten waren gaan domineren, vooral sedert de internationale COBRA-groep, opgericht in 1948, in de openbaarheid was getreden. De musea zouden bijgevolg bij hun aankopen aan het werk van de in de traditie van \ufb01guratie voortwerkende kunstenaars voorbijgaan. De vrees bestond dat er daardoor in de openbare verzamelingen een hiaat zou ontstaan van werken \u201cwaarvan de belangrijkheid tengevolge van de heersende tendenzen niet voldoende [werd] onderkend\u201d. Een beoordelingscommissie, bestaande uit de schilders Joop Sjollema, prof. Otto de Kat, de in monumentale kunst gespecialiseerde prof. Harry op de Laak en de beeldhouwers Piet Esser, Han Wezelaar en Bertus Sondaar, ging vervolgens aan het werk. Zij stelden een consistent opgebouwde collectie samen van schilderijen, aquarellen, tekeningen, gra\ufb01ek en plastieken, voornamelijk uit de traditie van de Amsterdamse Rijksacademie. In de collectie is, behalve van de genoemden, werk opgenomen van onder meer Bolhuis, Bronner, Buning, Constant, Defesche, Kater, Kurpershoek, Maks, Van Norden, Oepts, Van Pallandt, Verwey, Wiegers en Wijnberg. De collectie werd tijdelijk ondergebracht in het Rosa Spier Huis. Overwogen werd definitieve plaatsing in een te bouwen vleugel van het Singer Museum te Laren. Toen bleek dat daar de collectie hoogstens drie maanden per jaar zou worden ge\u00ebxposeerd, zag men eerst uit naar andere huisvesting en vervolgens ging men denken aan een apart museum. De penningmeester van de stichting, Siegfried van den Bergh, dacht aan een museum in Zutphen, waar Henriette Antoinette immers was geboren. Daar bleek in het historische centrum van de stad, aan de Zaadmarkt, het huis \u2018De Wildeman\u2019 te koop, van oorsprong een herberg en wijnkoperij, met een fraaie voorgevel uit de vroege 19de eeuw, en het daarmee verbonden middeleeuwse pakhuis aan de Rodetorenstraat, met daartussen nog een schuilkapel uit 1628. Mevrouw Polak stelde de stichting in staat tot aankoop en schonk de geschatte bedragen voor restauratie, verbouwing en inrichting. Het werk werd toevertrouwd aan Bart van Kasteel (1921-1988), architect BNA te Amsterdam. Toen Henriette Polak op tachtigjarige leeftijd vrij onverwacht overleed, bleken de fondsen uitgeput, terwijl de restauratie nog niet was voltooid. Vanuit de Zutphense gemeenteraad klonken al kritiek en bezorgde geluiden over de jaarlijkse kosten van de exploitatie. Het plan werd echter gered door royale bijdragen van Henriettes familie en vrienden. Zo werd het gemeentebestuur in staat gesteld op 30 november 1974 voor het symbolisch bedrag van twee keren \u0192100,\u2013 de beide huizen te aanvaarden alsook de collectie van 262 kunstwerken. Onder landelijke belangstelling werd op 21 juni 1975 het museum geopend. Het criterium figuratief is bij het aankoopbeleid nooit strikt gehanteerd, wat de verzameling ten goede is gekomen. Van de instellingen en stichtingen waarvoor Henriette Antoinette door haar welhaast on-Nederlandse mecenaat de financi\u00eble en organisatorische basis heeft gelegd, draagt alleen het museum te Zutphen haar naam: Museum Henriette Polak .", "Jhr. Jan Willem Janssens": "Zoals veel militairen in die tijd heeft Janssens nauwelijks een jeugd gekend: hij werd met negen jaar al cadet en voor zijn twaalfde kwam hij al in werkelijke dienst. Aan het eind van 1787 \u2013 toen de patriotten waren bedwongen \u2013 werd Jan Willem officier. Hij stond toen dus aan de kant der prinsgezinden. Belangrijk werd voor hem het jaar 1793, toen hij op de BelgischFranse grens in de strijd tegen de revolutionaire Fransen zwaar gewond raakte. De wond wilde niet goed genezen, en zo moest Janssens in 1796, 33 jaar oud, zijn pensionering aanvragen. Hij had toen klaarblijkelijk zijn eed van trouw aan de nieuwe Bataafse Republiek afgelegd. Gedurende een aantal jaren daarna was Janssens hoofd van de administratie voor de kosten der Franse troepen in ons land, die immers door de Bataafse Republiek moesten worden betaald. Jan Willem werd in deze functie geprezen, omdat hij veel wist te bezuinigen en zichzelf niet \ufb01nancieel bevoordeelde. De functie werd bij de vrede van Amiens (1802) opgeheven. Deze vrede bracht tevens mee dat de Engelsen de door hen veroverde Kaapkolonie moesten teruggeven.\n\n\n\nJanssens werd er tot gouverneur-generaal benoemd met een salaris van 50.000 gulden per jaar en de rang van luitenant-generaal. Hij kon het ambt in de praktijk eerst in februari 1803 overnemen. Janssens was zeer actief aan de Kaap en in het binnenland. Overigens was daar gelijktijdig met hem de vooraanstaande patriot mr. Jacob Abraham Uitenhage de Mist uit Zaltbommel als commissaris-generaal werkzaam. Vrijwel direct na het aantreden van de nieuwe gouverneur-generaal was de vrede van Amiens weer verbroken en het wachten was op een invasie van Engelse kant. Deze kwam eerst in januari 1806, waarbij Janssens met slechts 2000 man tegenover 4000 man invasietroepen stond. De gevechten werden zo lang mogelijk gerekt, maar de gouverneur werd \u2013 al teruggetrokken in de bergen \u2013 omsingeld en moest drie weken na de inval reeds capituleren. In juni 1806 was Janssens weer in Den Haag, waar Lodewijk Napoleon net als koning was aangesteld. Er werd geroddeld dat Jan Willem zich bij hem aangenaam maakte door een geschenk van Kaapse wijnen. In ieder geval werd hij in het Koninkrijk Holland al snel secretaris-generaal van Oorlog en lid van de Staatsraad (Raad van State). Daarna was hij in de strijd in Duitsland intendant-generaal en (als opvolger van Daendels) gouverneur-generaal te Munster. Uiteindelijk werd Janssens in december 1807 als opvolger van Dirk van Hogendorp minister van Oorlog. Hij bleef dit tot mei 1809, toen hij om gezondheidsredenen opnieuw zijn pensioen moest aanvragen. In juli 1810 moest Janssens het bericht van Lodewijk Napoleons abdicatie aan keizer Napoleon overbrengen. Napoleon was Janssens goedgezind en benoemde hem in november van dat jaar als opvolger van Daendels tot gouverneur-generaal van de \u2018Franse bezittingen beoosten \u00cele de France\u2019 (Mauritius), dat wil zeggen Oost-Indi\u00eb (met een salaris van 200.000 gulden per jaar). In mei 1811 kon Janssens het gezag van Daendels overnemen. Zij waren niet op elkaar gesteld. Veel kansen kreeg Janssens in Indi\u00eb niet. De economische toestand was slecht, het leger klein en bestond voornamelijk uit inheemsen. Minder dan drie maanden na zijn in functie treden landden de Engelsen met 10.000 man. Weer streed Janssens langer door dan zinnig leek, maar hij moest zich toch na ruim zes weken overgeven. Een jaar lang werd Janssens in Engeland gevangen gehouden. Eind 1812 kwam hij terug in Frankrijk en miste zo de tocht naar Rusland. De generaal werd commandant te Groningen en wist diplomatiek een opstand in het toen tot onze departementen behorende Ostfriesland zonder \u2018bloedstorting\u2019 (bloedvergieten)\n\n\n\nte bedwingen. Later was hij divisiecommandant bij Metz en zag kans nog op 20 maart 1814 \u2013 ons land was allang vrij \u2013 voor Napoleon vechtend bij Arcis-surAube gewond te raken. Bij de val van Parijs drie weken later nam Janssens zijn ontslag. Maar al een maand later werd hij door de Soevereine Vorst als luitenant-generaal in het nieuwe Nederlandse leger opgenomen om de krijgsmacht te organiseren. Na 1815 bereidde Janssens de Militaire Willems Orde voor, waarvan hij kanselier werd. Op het laatst van zijn leven kreeg hij nog de eretitel generaal der infanterie. Van \u2019t Veer ziet in zijn biografie van Daendels Janssens als een intrigant. Dirk van Hogendorp vond hem een slappeling en verweet hem zijn slechte Frans. Janssens was duidelijk geheel apolitiek, een organisator. Men verwachtte bij benoemingen van hem geen last te krijgen. Verder is zijn leven te karakteriseren als ten dele tragisch: iemand die, in slechte lichamelijke conditie verkerend, niets liever wilde dan aan het front strijden en dan koppig tot het eind doorvechten, maar genoegen moest nemen met organisatorisch bureauwerk, waarin hij klaarblijkelijk uitblonk. Maar zo heeft Janssens zich bij alle veranderingen van regime in de Bataafs-Franse tijd toch op vooraanstaande plaatsen kunnen handhaven.", "Walther": "Walther is enkel bekend uit een vermelding in de Codex Laureshamensis , de kroniek van het klooster Lauresham of Lorsch in Hessen. Samen met zijn waarschijnlijke echtgenote Richlint schonk hij dit enkele decennia eerder gestichte Karolingische rijksklooster goederen en personen in de omgeving van Nijmegen en op de Veluwe. Dat gebeurde ten tijde van Richbod, abt van Lorsch van 784 tot 804, in het vijfentwintigste regeringsjaar van Karel de Grote, dat wil zeggen binnen het tijdsbestek van 9 oktober 792 tot en met 8 oktober 793, vermoedelijk in mei of juni van dat laatste jaar. De schenking van Walther en Richlint omvatte land (5 1/2 \u2018hoeve\u2019, in het totaal mogelijk tussen de 44 en 55 ha bouwland) met opstallen in Valburg, Gendt, Millingen, Uddel, Apeldoorn, Zegoltmarca (onbekend op de Veluwe) en Rotherimarca (ergens in de omgeving van Hattem), en 59 onvrijen. Gezien de aard en de omvang van hun schenking moeten Walther en Richlint worden beschouwd als christelijke grootgrondbezitters. De ligging van de belangrijkste onderdelen van hun schenking, de veronderstelde sociale status van de schenkers en het feit dat zij een connectie hadden met een veraf gelegen rijksklooster, waar ook de overdracht plaatsvond, doen vermoeden dat zij gezocht moeten worden in of om Nijmegen met zijn koningspalts.", "Maarten van Rossem": "Sinds vele eeuwen vindt men in de literatuur vermeld dat Maarten in 1478 te Zaltbommel het levenslicht aanschouwde, maar betrouwbare bronnen voor jaar en plaats van geboorte ontbreken. Over jeugd en opleiding van Maarten is evenmin iets bekend. Grote bekendheid kreeg hij eerst in dienst van hertog Karel van Gelre. Wanneer hij in Gelderse dienst is getreden, is weer onbekend. Zijn eerste wapenfeit waarover zekerheid bestaat, is de deelname aan een Gelderse expeditie naar het plaatsje Nieuwpoort in de Alblasserwaard, die plaatsvond in augustus 1516. Nieuwpoort werd ingenomen, maar de Geldersen moesten al spoedig vluchten door het optreden van de Hollandse stadhouder Hendrik van Nassau. Velen konden slechts het vege lijf redden door paard en wapenuitrusting achter te laten. Ook Van Rossem moest rennen voor zijn leven met achterlating van zijn harnas. Op grond van zijn aandeel in de gebeurtenissen van 1516, maar de ondergeschikte rol die hij daarbij nog speelde, kan worden aangenomen dat hij toen nog aan het begin van zijn loopbaan stond en daarom omstreeks 1490 geboren is. Bij de inname van Nieuwpoort had hij dus nog geen leidende positie. Dat was waarschijnlijk ook nog niet het geval, toen hij in 1517 zorgde voor de ravitaillering van het Friese Dokkum, dat toen door de Geldersen was ingenomen. Dat werd anders in 1518, toen hij door hertog Karel werd benoemd tot zijn stadhouder in Friesland, een ambt waarvan hij in 1519 al weer afstand deed. In de jaren 1523-1524 wordt hij vermeld als ritmeester, aanvoerder van een groep ruiters. Als zodanig was hij gelegerd in de vesting Wageningen, maar hij nam in 1523 ook deel aan expedities tegen Oldenzaal en Steenwijk. In de laatste plaats was hij na de verovering vestingcommandant. In het najaar van 1524 moet hij zijn bevorderd tot veldmaarschalk, waarmee hij het opperbevel over alle Gelderse troepen kreeg. In 1527 bezette hij voor zijn heer de stad Utrecht. Van hieruit ondernam hij in maart 1528 zijn beruchte tocht naar Den Haag, dat hij liet plunderen en brandschatten. Na zijn terugkeer uit Den Haag trok hij naar het Oversticht om daar de troepen van de Habsburgse legeroverste Schenk van Toutenburg te bestrijden. Rust kreeg hij niet, want vervolgens moest hij met spoed naar de Betuwe, waar intussen troepen van de bisschop van Utrecht, Hendrik van Beieren, waren binnengevallen. De Geldersen konden het echter op de lange duur niet bolwerken tegen Karel V en hertog Karel zag zich in oktober 1528 gedwongen de vrede van Gorkum te tekenen. Van Rossem was een van de ondertekenaars. Onmiddellijk na de ondertekening werd hij door hertog Karel naar diens bondgenoot koning Frans I van Frankrijk gezonden om uitleg te geven over de omstandigheden die de Gelderse hertog hadden gedwongen zich aan Karel V te onderwerpen. In de eerste helft van de jaren \u201930 steunde hij zijn hertog militair en bestuurlijk bij de handhaving van diens gezag over Groningen en de Ommelanden. Daarna hield hij zich bezig met de militaire verdediging van de graafschap Zutphen, waar hij in 1534 huis en ambt Bredevoort van de hertog had verkregen. Hij hield onder andere toezicht op de vestingbouw in de stad Zutphen. Na het overlijden van hertog Karel in 1538 zwoer Van Rossem trouw aan de nieuwe hertog van Gelre, Willem van Kleef en Gulik, die zich evenals zijn voorganger had gelieerd met koning Frans I van Frankrijk. Die lanceerde in 1542 samen met hertog Willem en koning Christiaan III van Denemarken een gecombineerde aanval op de Nederlanden van Karel V en regentes Maria van Hongarije. Ter voorbereiding van de vijandelijkheden bracht Van Rossem in het zuiden van Gelre een grote legermacht bijeen. Op 12 juli 1542 verklaarde Frans I de oorlog aan Karel V en kwamen de legers in beweging. Van Rossem moest de Maas oversteken \n\n\n\nen via Leuven en Antwerpen oprukken naar Gent, dat hij bij verrassing zou innemen met de hulp van handlangers die hij daar binnen de muren had. Spionnen van Maria van Hongarije hadden echter het krijgsplan in handen gekregen, waardoor ze kon laten verhinderen dat de Gelderse troepen bij Maastricht de Maas overstaken. De Geldersen zagen zich daardoor genoodzaakt het oorspronkelijke plan op te geven, rechtsomkeert te maken en stroomafwaarts in OpperGelre de Maas over te steken. Van Rossem trok nu langs de noordkant van de Peel via Erp naar Sint-Oedenrode, intussen de omgeving plunderend en brandschattend. De volgende pleisterplaats was Hoogstraten, dat werd gebrandschat en waar het kasteel werd ingenomen. Maria van Hongarije had inmiddels Antwerpen met troepen laten versterken. De Gelderse veldheer sloeg het beleg voor de stad, maar trok na enkele dagen onverrichter zake weg, waarschijnlijk omdat de van binnenuit verwachte hulp van handlangers uitbleef. Daarna werd Lier een dag zonder succes belegerd, waarna de tocht werd voortgezet naar Leuven. Hier begon het stadsbestuur te onderhandelen, omdat men de stad niet verdedigbaar achtte. De onderhandelingen mislukten, maar uit vrees voor de naderende vijandelijke troepen trok Van Rossem weg en bereikte hij via Luiks gebied de Franse troepen bij Yvoix. Deze stad viel op 15 augustus, waarna de Fransen de provincie Luxemburg grotendeels veroverden. Van Rossems tocht naar Antwerpen en Leuven had een stroom van tientallen pam\ufb02etten uitgelokt en was een inspiratiebron voor tal van liederen. De dichteres Anna Bijns, Antwerpse en tijdgenote van Van Rossem, schreef een refrein waarin zij de vraag opwerpt welke Maarten de ergste was: Maarten Luther of Maarten van Rossem. Spottend verkondigt zij de mening dat men beter kan sterven door het zwaard van Van Rossem en zo in de hemel komen dan toegeven aan de ketterij van Luther en daarmee de hel verdienen. In het voorjaar van 1543 was Van Rossem weer in Gelre. Kort daarop trok hij weer zuidwaarts om vijandelijk gebied binnen te vallen. In mei sloeg hij het beleg voor Heinsberg, vanwaar hij een maand later door de prins van Oranje werd verdreven. Vervolgens brandschatte hij Culemborg, Vianen en Heusden en veroverde en plunderde hij Amersfoort. Daarna was de Meijerij van Den Bosch opnieuw aan de beurt. Hij kon echter niet voorkomen dat de keizerlijke troepen vanuit het zuiden geleidelijk het hertogdom Gelre bezetten en hertog Willem tot overgave dwongen. Als landsheer van Gelre moest deze de\ufb01nitief buigen voor Karel V en Van Rossem ondertekende mede het vredesverdrag \n\n\n\nvan Venlo. Nadat hertog Willem hem had ontslagen van zijn eed van trouw, trad Van Rossem al spoedig in dienst van Karel V en ondernam hij veldtochten in Artesi\u00eb, \u00cele de France, Lotharingen en de Champagne tegen de oude Gelderse bondgenoot Frans I van Frankrijk. Daarbij moet hij bij Karel V zoveel vertrouwen hebben gewonnen, dat deze hem in 1553 aanstelde tot stadhouder van de provincie Luxemburg. Met deze benoeming drong Van Rossem door tot de rangen van de hoge adel der Nederlanden. Het moeten vooral zijn militaire verdiensten zijn geweest die hem in de ogen van Karel V voor dit ambt geschikt maakten. Van de stadhouder van Luxemburg werden extra militaire bekwaamheden gevraagd, omdat deze provincie door het Luikse territorium was gescheiden van de rest van de Nederlanden en aan het vijandelijke Frankrijk grensde. Wegens zijn militaire besognes elders kan Van Rossem het ambt echter nauwelijks persoonlijk hebben uitgeoefend. De Fransen hadden zich in 1554 meester gemaakt van Marienbourg, de versterkte grensplaats die enkele jaren eerder door de regentes\n\n\n\nMaria van Hongarije was aangelegd in het gebied tussen Maas en Sambre. Als reactie hierop begon Karel V met de bouw van het naar hem genoemde fort Charlemont nabij Givet aan de Maas. In het voorjaar van 1555 stelde hij Van Rossem aan als hoofd van een leger dat de omgeving van Givet en het in aanbouw zijnde fort Charlemont moest beschermen en dat tevens moest voorkomen dat de Fransen de veste Marienbourg van voorraden zouden voorzien. In het bij Givet opgeslagen legerkamp brak de pest uit en ook Van Rossem raakte besmet. Hij zag zich gedwongen het bevel over te dragen aan Charles de Berlaymont. Zijn toestand ging steeds verder achteruit, maar hij weigerde de hulp van de doktoren die Maria van Hongarije en Berlaymont voor hem uit Brussel en Namen wilden laten komen. Hij vertrouwde zich toe aan een ter plaatse aanwezige Duitse arts. Op 2 juni raakte Van Rossem buiten bewustzijn en op 7 juni overleed hij. Niemand minder dan de jonge Willem van Oranje volgde hem op als kapitein-generaal van de keizerlijke troepen bij Givet. Van Rossem werd begraven in de kerk van Rossum, waar hij bij leven een marmeren graftombe had laten maken. Deze laatste zou nadien door beeldenstormers zijn vernield en in 1599 is bij de aanleg van het fort St. Andries de kerk van Rossum afgebroken. In datzelfde jaar is daarom Van Rossems gebeente op last van de Spaanse landvoogd, kardinaal Andreas van Oostenrijk, overgebracht naar de Sint-Janskerk in Den Bosch. Zowel in Rossum als Den Bosch zijn evenwel alle sporen van Van Rossems graf verdwenen. Er is een verhaal volgens hetwelk zijn schedel was overgebracht naar de Cannenburg om van daaruit in 1883 in het Arnhems gemeentemuseum te belanden. Daar zou hij in 1944 ten gevolge van oorlogshandelingen verloren zijn gegaan. Van Rossem stierf als een rijk man. Maartens oudere broer Johan was hun in 1512 overleden vader Johan opgevolgd als heer van Rossum. Zelf was hij als erfgenaam van zijn vader door de Gelderse hertog in 1518 met de heerlijkheid Poederoijen beleend. Met zijn vele plundertochten en brandschattingen in vijandelijk gebied moet Van Rossem grote rijkdommen hebben vergaard, zodat hij zich tal van aankopen van onroerend goed heeft kunnen veroorloven. In 1534 werd hij pandhouder van huis en heerlijkheid Bredevoort. Het huis De Cannenburg kocht hij in 1543, de Kleefse heerlijkheid Hulhuizen in 1544, de heerlijkheid Lathum in 1546, waaraan hij in 1555 nog het huis Baer toevoegde. In Arnhem liet hij het bekende Duivelshuis bouwen, dat tegenwoordig deel van het stadhuis is. Ook in Zaltbommel had hij bouwplannen, maar hier werd alleen het poortgebouw aan de Nonnenstraat voltooid, dat bekend staat als het Maarten van Rossemhuis en het naar hem vernoemde museum huisvest. Op grond van de bouwstijl wordt aangenomen dat het in de jaren 1530-1540 is gebouwd. Van Rossem heeft er waarschijnlijk nooit gewoond en heeft het verkocht aan zijn zwager Johan van Isendoorn. Na zijn dood viel zijn omvangrijke vermogen uiteen en werd het grotendeels gespendeerd aan de vele processen die de erfgenamen over zijn erfenis tegen elkaar voerden. In de literatuur wordt vermeld dat Van Rossem een buitenechtelijke dochter Anna zou hebben gehad, die doofstom was. Aangezien er geen testament bekend is, kan daaruit hieromtrent niets worden opgemaakt. Er zijn ook geen andere bronnen die haar bestaan kunnen aantonen. Van Rossem stierf als kinderloze vrijgezel. Maarten van Rossem is tot in de moderne tijd in het historisch bewustzijn blijven voortleven als de schrik van boeren en burgers, de wrede niets ontziende veldheer die plunderend en brandstichtend door de Nederlanden en Noord-Frankrijk trok. Hij werd tijdens zijn leven en na zijn dood gerespecteerd om zijn militaire bekwaamheid en gevreesd om zijn wreedheid. Het is een beeld dat al vanaf de 17de eeuw wordt uitgedragen door de geschiedschrijvers. In de 19de en 20ste eeuw \ufb01gureerde Van Rossem in deze rol in historische romans en jeugdboeken. Het stereotiepe beeld van de Gelderse slechterik vinden we ook terug in de tv-serie \u2018Floris\u2019 (1969) van regisseur Paul Verhoeven. In de \ufb01lm \u2018Floris\u2019 (II) van regisseur Jean van de Velde (2004) \ufb01gureert de fictieve Maarten van Rossem jr. als opvolger van zijn historische vader. Voor beide films werd het scenario geschreven door Gerard Soeteman. Een 315 km lange wandelroute tussen Den Bosch en Ommen met de naam \u2018Maarten van Rossumpad\u2019 voert sinds enige tijd onder andere langs de plaatsen waar de Gelderse veldheer in de vorm van bouwwerken zijn vreedzame sporen heeft achtergelaten. Daarnaast hebben maar weinig Gelderse gemeentes deze strijder voor de Gelderse onafhankelijkheid met een straatnaam ge\u00eberd. Ondanks zijn grote bekendheid in heden en verleden weten we weinig over de persoon van Van Rossem. Persoonlijke documenten of getuigenissen over zijn persoonlijkheid zijn vrijwel niet bewaard gebleven. Geschriften heeft hij niet nagelaten. Dat hij een temperende invloed heeft gehad op het opvliegende karakter van zijn heer Karel van Gelre, is zowat het enige dat we over zijn persoonlijkheid weten. Als bouwheer \n\n\n\ngaf hij blijk van voorliefde voor de Renaissancearchitectuur die in zijn tijd in de Nederlanden in opkomst was. Hij was en is echter gedoemd tot in lengte van dagen vooral te blijven voortleven als de bekwame militair die zich compromisloos inzette voor zijn heer en zelden mededogen toonde voor de onderdanen van de tegenpartij. Daarmee werd hij tot een dankbaar onderwerp voor schrijvers van pamfletten, romans, jeugdboeken en \ufb01lmscenario\u2019s.", "Eleonora van Engeland": "Over de bewogen jeugdjaren van prinses Eleonora staan ons weinig persoonlijke documenten ter beschikking. Evenmin zijn er contemporaine afbeeldingen van haar bekend. Tijdens haar jeugd, die zij in Essex doorbracht, verkeerde het koninkrijk Engeland in een diepe crisis. Hongersnood, economische neergang en oorlogen teisterden het land. Eigenzinnigheid van de impopulaire koning en zijn vriendenkliek, die zich ten nadele van de schatkist verrijkte, deden het land naar de politieke afgrond afglijden. In maart 1325 vertrok koningin Isabella naar Frankrijk. Zij liet zoon Eduard daarheen overkomen. Eleonora en haar zusje bleven in Engeland achter en kwamen in Bristol terecht onder het toezicht van een vertrouweling van de koning. Isabella bereidde inmiddels vanuit Henegouwen met de graaf van Holland en haar minnaar Roger Mortimer een invasie voor. In oktober 1326 greep het paar de macht, zette de koning af en installeerde Eduard III als wettig vorst onder hun regentschap. Als tienjarig meisje kwam Eleonora aan het Londense hof onder de hoede van haar schoonzuster, koningin Filippa van Henegouwen. Allerlei aangrijpende gebeurtenissen moeten niet onopgemerkt aan Eleonora voorbij zijn gegaan. Haar afgezette vader, die overigens steeds weinig aandacht voor zijn dochter had getoond, was in 1327 vermoord. In 1330 vond er opnieuw een machtsgreep plaats. Moeder Isabella \u2013 vain, haughty and grasping \u2013 werd als regentes opzij gezet en haar minnaar Mortimer \u2013 ambitious, arrogant and gready \u2013 werd onthoofd. Broer Eduard III nam de macht in eigen hand en liet zich in Westminster kronen. Isabella leefde voortaan teruggetrokken op haar weduwegoed in Hertford vlak buiten Londen, waar zij in 1358 overleed. Met het bereiken van de twaalfjarige leeftijd werd de prinses volwassen. Om dit te onderstrepen richtte haar broer, de koning, een groot feest aan. Er werd in september 1331 een riddertournooi georganiseerd, waar het prinsesje, \u2018beeldschoon\u2019 volgens een Londens chroniqueur, eregast was. Ze kreeg toen haar eigen hofhouding en was nu een huwbare prinses. Nog haar eigen vader had het zesjarige meisje in 1325 voorbestemd voor de troonopvolger in Castili\u00eb in het kader van een dubbelhuwelijk. Haar broertje Eduard zou namelijk tegelijkertijd een Castiliaanse prinses trouwen. De besprekingen ketsten af. Vier jaar later kreeg Eduard III de Franse dauphin , en wat later de infante van Aragon voor zijn zusje in het vizier, maar succes bleef uit. Al deze kandidaten waren gelijk de prinses van koninklijke bloede. Na deze drie mislukte pogingen kwam echter een graaf als huwelijkskandidaat in aanmerking. Reinald II van Gelre, op dat moment een bijna veertig jaar oude weduwnaar zonder opvolger, werd naar voren geschoven door de graaf van Holland en de Duitse koning. Voor Eduard waren het opbouwen van relaties en vooral het winnen van betrouwbare bondgenoten aan de noordflank van Frankrijk van vitaal politiek belang. De Gelderse graaf moest van zijn kant het nodige kapitaal voor haar over hebben. Allereerst de morgengave, daags na de huwelijksnacht\n\n\n\n \n\nte overhandigen aan de bruid, dan de toedeling van een weduwegoed, beschikbaar te stellen bij z\u00edjn overlijden. De daarmee gemoeide bedragen waren overeenkomstig haar koninklijke status, maar aanzienlijk hoger dan tot dusver in Gelderse kringen gebruikelijk was. Bovendien moest de Gelderse landsheer verschillende toezeggingen doen. Zo zouden de vier dochters uit Reinalds eerste huwelijk bij de erfopvolging worden gepasseerd door Eleonora\u2019s kinderen. Eduard zou van zijn kant aan Reinald een royale bruidsschat uitkeren,\n\n\n\nde bruiloft alle mogelijke luister bijzetten en haar een passende uitzet meegeven. De bruid werd voor de verre tocht naar Gelre van alle gemakken voorzien en overladen met geschenken. In volle pracht en praal vertrok de stoet bestaande uit vele prominente \ufb01guren, zowel van de geestelijke als adellijke stand, leden van de hofhouding en het personeel, lijfwachten en anderen op 28 april 1332 uit Londen. Eleonora maakte de reis, zoals een vrouw van stand betaamde, comfortabel per statiewagen, getrokken door vijf paarden en voorzien van de wapenschilden van Engeland en Gelre. Op 5 mei stak Eleonora vanuit Dover over. Haar geboorteland zou zij nooit meer terugzien. De Engelsen zouden haar snel zo goed als vergeten. Bij aankomst in het Vlaamse Sluis op 6 mei werd zij niet persoonlijk door Reinald opgewacht. Hij vertoefde in Noord-Frankrijk. Er wachtte wel een hoge Gelderse delegatie die Eleonora moest begeleiden naar het voor haar onbekende Gerle , zoals de Engelsen het graafschap Gelre destijds noemden. Een tocht van vele dagen bracht het gezelschap van Engelsen en Geldersen op 17 mei in de roemrijkste stad van het graafschap, Nijmegen, waar de bruiloft zou plaatsvinden. Eleonora nam haar intrek op de burcht. Nadat graaf Reinald vanuit Frankrijk was gearriveerd, celebreerde Jan van Diest, prins-bisschop van Utrecht, op 22 mei de trouwmis in de Stevenskerk. De meerdaagse huwelijksplechtigheden vonden een afsluiting in de inhuldiging in de stad Arnhem. Daarna begaf het paar zich naar het nog vrij nieuwe kasteel Rozendael, waar Eleonoara later menigmaal verblijf zou houden. Over het huwelijksleven van de echtelieden, die zo aanmerkelijk in leeftijd en achtergrond verschilden, en over hun verdere priv\u00e9leven, laat staan over hun karakters, weten we strikt genomen zo goed als niets. De taal was nog een van de minder grote onderlinge barri\u00e8res. Aan beide hoven waren al naar gelang de omstandigheden Frans en Latijn de voertaal. Of Eleonora ooit de Gelderse spreektaal heeft verstaan en gesproken, blijft giswerk. Haar hofhouding zal zeker enige Engelse hofdames hebben omvat, met wie zij in haar moedertaal kon spreken. De persoonlijke verhouding tussen de echtelieden krijgt uit droge berichten omtrent kostelijkheden (zalmen, kastanjes, peertjes) die hij haar liet toesturen, en hun regelmatige correspondentie een tedere noot. Hoe de prinses zelf ook dit huwelijk ervoer, graaf Reinald had het in ieder geval aan de voorspraak van zijn vrouw bij haar koninklijke broer te danken dat in maart 1339 het graafschap Gelre tot hertogdom werd verheven. Door deze statusverhoging kon de Gelderse hertog in de Noord-Nederlandse gewesten een vooraanstaande plaats gaan innemen. Als rijksvorst \u00e8n als zwager van Eduard III onderhield Reinald nauwe betrekkingen met de Duitse koning en bondgenoot van Engeland Lodewijk van Beieren (1314-1347). De Gelderse hertog behartigde de Engelse belangen in de Lage Landen, waarvoor zijn zwager hem rijkelijk financieel beloonde. Reinald en Eleonora leefden apart, voerden afzonderlijke huishoudens en trokken beiden met hofhouding en boedel langs hun verspreide bezittingen. Hij was wat dit betreft veel rustelozer dan zij. In verband met politiek en oorlog hield hij zich zelden langer dan een paar weken ergens op. Zo zat Reinald kort na de bruiloft weer in Frankrijk en verbleef hij ook daarna, zolang hij een centrale rol voor Engeland vervulde, bijna permanent buiten Gelre. Het echtpaar kreeg twee kinderen: Reinald geboren in 1333, en Eduard geboren in 1336. De Gelderse landsheer had nu de gewenste mannelijke opvolgers. Omstreeks 1343 heet de verhouding tussen de echtelieden aanmerkelijk te zijn bekoeld. Het verhaal is eindeloos vaak beschreven, maar is slechts gebaseerd op \u00e9\u00e9n enkele authentieke bron uit Nedersaksen; alle bronnen van Nederlandse origine doen er het zwijgen toe. De Duitse dominicaan Hendrik van Herford was een welingelichte kroniekschrijver, die via zijn Nijmeegse confraters informatie zal hebben ontvangen. Het verhaal ging dat de echtelieden van elkaar vervreemd raakten, omdat hovelingen de hertog hadden verteld dat Eleonora aan lepra of melaatsheid leed. Toen dit gerucht haar ter ore kwam, wilde zij het ontzenuwen en toog met beide kinderen naar haar gemaal in Nijmegen. De hertogin begaf zich naar de Valkhofburcht, scheurde daar voor de ogen van het aanwezige gezelschap de kleren van haar lijf en toonde zo aan in blakende gezondheid te verkeren. Verwijzend naar de kinderen bezwoer zij een harmonieus leven te willen leiden, wat hun kinderen niet meer beschoren zou zijn. Het zouden immers profetische woorden blijken; beide broertjes zouden een burgeroorlog ontketenen. In hoeverre aan het roddelverhaal waarheid kleeft, is moeilijk vast te stellen. Reinald kreeg later spijt van zijn afstandelijk gedrag, maar voor hij het goed kon maken, stierf de dementerende hertog op 12 oktober 1343, een 25-jarige weduwe en twee minderjarige zonen achterlatend. De beide broers waren de laatste mannelijke telgen uit het grafelijk huis Wassenberg. Opvolger Reinald III was nog minderjarig en oefende het gezag uit via een regentschapsraad. \n\n\n\nEleonora bekleedde de functie van regentes, totdat haar zoon na bijna twee jaar twaalf geworden was. Na oktober 1344 trok ze zich uit het openbare leven terug. Conform de afspraken die voor haar huwelijk waren vastgelegd, kreeg zij de hertogelijke domeinen rond Elst en de gehele Veluwe als weduwegoed. De hertogin-moeder noemde zich voortaan \u2018vrouwe van de Veluwe\u2019. In die kwaliteit vaardigde zij oorkonden uit, stelde functionarissen aan en sloeg eigen munten. Een catastrofale pestepidemie trok tijdens de winter van 1349/50 en de daaropvolgende zomer een dodelijk spoor door Gelre. De Zwarte Dood moet Gelres bevolking sterk hebben gereduceerd. In die dramatische omstandigheden brak er een burgeroorlog uit, die het hertogdom voor tientallen jaren zou ontwrichten. Voor de tijdgenoot was het de persoonlijke rivaliteit van de broers, de kwetsbare Reinald en de doortastende Eduard, die deze partijstrijd tussen \u2018Bronkhorsten\u2019 en Heeckerens\u2019 moest helpen verklaren. De dieperliggende oorzaak moet echter worden gezocht in de zich opstapelende maatschappelijke tegenstellingen die zich toen overal in de Nederlanden ontlaadden. Beide kemphanen deinsden er niet voor terug de \ufb01nanci\u00eble middelen van hun moeder voor eigen doeleinden te gebruiken. Een middeleeuwse landsvrouwe stond altijd in de schaduw van haar man. Voor een weduwe gold dit in nog sterkere mate: haar paste slechts een teruggetrokken leven. Haar bleef vaak enige ruimte om zich op het godsdienstige vlak te onderscheiden. Eleonora heeft een onuitwisbare naam bij verschillende kloostergemeenschappen binnen en buiten het hertogdom Gelre. Zo ook wordt zij in menig kroniek gememoreerd. Ze zou betrokken zijn geweest bij de stichting van kloosters voor de kartuizers bij Arnhem alsmede voor de franciscaanse minderbroeders te Harderwijk en te Deventer. Reinald en Eleonora hebben in juli 1342 samen de kartuizervestiging Monnikhuizen in het leven geroepen. De op de stad geori\u00ebnteerde bedelorde had al tijdens de 13de eeuw zijn eerste vestigingen in Gelderse steden van de grond gekregen. De feiten bevestigen de aan Eleonora toegeschreven initiatieven niet. Het Harderwijkse klooster bestond al ruim voor haar tijd en de Broerenkerk te Deventer dateert uit 1335. Zij zal beide kloosters rijkelijk hebben begunstigd. Zo heet het ook dat zij kostbare voorwerpen aan de Walburgiskerk te Arnhem schonk. Ze was van plan een clarissenklooster te stichten, waarvoor zij reeds in 1345 toestemming van de paus had gekregen. Het is er niet van gekomen. Tegen het einde van haar leven wilde zij bezoeken brengen aan alle clarissenkloosters in de buurt. Met haar duidelijke sympathie voor de franciscaanse richting had zij afstand genomen van de concurrerende bedelorde, de dominicanen, die zich in het Gelderse in Nijmegen en Zutphen gevestigd hadden en die negatieve berichten over haar verspreidden. De weduwe vertoefde tijdens de onrustige laatste jaren van haar leven te Deventer. Daar overleed zij op 22 april 1355 op 36-jarige leeftijd. Ze werd begraven in het noorderzijschip van de Broerenkerk, waar zich een eenvoudige grafsteen bevindt: slechts wapenschild en voornaam stonden erop blijkens een tekening van de inmiddels sterk afgesleten zerk. Het dramatische huwelijksleven van Reinald en Eleonora vormde een inspiratiebron voor geschiedschrijvers, literatoren en kunstenaars. Het draaide vooral om het pikant getinte incident op het Nijmeegse Valkhof waardoor zij in de 19de en het begin van de 20ste eeuw nog voortdurend de aandacht trok, een belangstelling die in gang was gezet door de Gelderse dichter Staring. Gedichten, toneelstukken en openluchtspelen evenals gravures, tekeningen en schilderijen verbeelden deze episode uit de Gelderse historie. Eerder de dominante Hollandocentrische nationale geschiedschrijving dan benepen preutsheid heeft sedertdien Eleonora van Engeland en haar korte bewogen leven naar de achtergrond gedrukt.", "Gerbert (Geb) Henry Duyvendak": "Geb Duyvendak groeide op in Haarlem, waar zijn vader Evangelisch-Luthers predikant was. Hij was er met veel plezier welp, waarbij hij heel wat insignes wist te behalen. Omdat zijn vader in 1939 een beroep naar Utrecht aanvaardde, verhuisde het gezin daarheen. De jonge Utrechter ging er naar het Christelijk Gymnasium (Alfa-afdeling). Zoals alle abituri\u00ebnten van 1945 kreeg hij zonder examen het diploma. In deze periode manifesteerde zich de nauwgezetheid in zijn manier van werken en de belangstelling voor (kerk)geschiedenis. Omdat hij zich op geloofsgebied breder wilde ori\u00ebnteren, volgde hij catechisatielessen bij de hervormde predikant ds. M.N.W. Smit, bij wie hij ook belijdenis deed. Ook werd duidelijk dat hij theoloog wilde worden \u2013 zeker niet per se predikant. Hij begon daarom de studie theologie aan de universiteit in eigen stad. Tot ver in zijn studietijd trok de wetenschappelijke kant \u2013 en daarvan vooral de geschiedenis \u2013 hem het meest. Hoe de worteling van mens en kerk enerzijds en de toenmalige ontreddering van land en wereld anderzijds bij de theoloog-in-wording om voorrang streden, blijkt uit zijn inzet als bestuurslid van de Nederlandse Christen Studenten Vereniging (NCSV). In deze hoedanigheid bereidde hij in 1946-1947 ontmoetingen voor met Duitse theologiestudenten. Na overwinning van veel weerstand en traagheid werd in de zomer van 1947 het eerste grote, drie weken durende, werkkamp in Duitsland gehouden, en wel in M\u00fcnster. De werkzaamheden bestonden uit het gezamenlijk puinruimen. \n\n\n\n\n\nHet ging de oecumene praktiserende student in de eerste plaats om de ontmoeting zelf. In het uitvoerige verslag schrijft de twintigjarige student verder:\n\n\u201cOnze tegenstand was toch veeleer moreel dan nationalistisch ingekleurd? Nu, twee jaren na de oorlog, wordt het echter steeds doorzichtiger, dat ook de geallieerde volken niet meer geloven in die beschaving [\u2026], dat de oorlog in wezen toch slechts een machtsstrijd was, dat de wereld, ja dat ook ons land met zijn zogenaamd Christelijke partijen, feitelijk zich overgegeven heeft aan de demonie\u00ebn van wraakzucht, ego\u00efsme en groepsbelang.\u201d\n\nBehalve puinruimen was er ook een studieus element. Op de eerste avond hoorden de studenten Karl Barth spreken bij de Evangelische Studentengemeinde van M\u00fcnster. Verder bracht de theoloog prof. Hans-Joachim Iwand, verbonden aan de universiteit van G\u00f6ttingen, Geb op diens verzoek op het spoor van contacten met theologiestudenten, na a\ufb02oop van het werkkamp. Zo leerde Geb de Oost-Duitse student Friedrich Zimmermann kennen. Samen met hem nam hij als assistent-toehoorder deel aan de oprichtingsvergadering van de Algemene Vergadering van de Wereldraad van Kerken in Amsterdam (1948). In 1949 maakte hij een \u2018Theologentreffen\u2019 in G\u00f6ttingen mee. Ondertussen studeerde Geb nog wel degelijk. In 1948 behaalde hij zijn kandidaatsexamen. Daarna werd hij assistent bij de kerkhistoricus prof. Maarten van Rhijn. In 1951 leerde hij de Utrechtse studente Janske Wig\u00e9ri van Edema kennen. In deze tijd kreeg het perspectief van predikantschap vorm. Nadat hij in 1952 het \u2013 toen nog niet verplichte \u2013 doctoraalexamen had afgelegd en begin 1954 het kerkelijk examen, trouwde hij met Janske. Met een leervicariaat (Utrecht, Tuindorp) voltooide hij zijn studie. Voor de praktische vakken ging hij naar het seminarie in Driebergen, waar prof. H. Berkhof zowel rector was als docent. Na zijn besluit om gemeentepredikant te worden, werd in 1956 de hervormde gemeente te Dreischor (Schouwen-Duiveland) zijn eerste standplaats. Tijdens de restauratie van het door de watersnood beschadigde kerkgebouw kwam men samen in het dorpshuis \u2013 in een caf\u00e9 gevestigd. Het doopvont stond op een barkruk. In de periode 1960-1961 was hij bovendien legerpredikant in Vught. Na Dreischor volgde Voorburg (1962-1971), een grote uitbreidingswijk met een kerk (Opstandingskerk) en een kapel. Dit betekende dubbele uitvoering van alle activiteiten. Duyvendak begon met het organiseren van gesprekskringen. De overgang (1971) naar Elst betekende in twee opzichten een verademing: hij had een (hervormde) collega, W. Vons, naast zich, en er was maar \u00e9\u00e9n gebouw te bedienen. Nadat ds. Duyvendak v\u00f3\u00f3r zijn komst naar Elst al een keer operatief behandeld was vanwege een kwaadaardig gezwel in zijn been, onderging hij tijdens het tweede jaar in Elst nog tweemaal een operatie. De eerste keren na hervatting van zijn werk diende in de preekstoel een barkruk tot steun. Hij gaf hier inhoud aan de uitbouw van de oecumene, samen met de gereformeerde predikant M.A.A. Nawijn. Vanaf 1973 vonden alle avonddiensten plaats onder gezamenlijke hervormd-gereformeerde verantwoordelijkheid. Vier maal per jaar vierde men samen het Heilig Avondmaal. Ook werd de band met het Molukse bevolkingsdeel aangehaald. Verder gaf het hem grote voldoening naast de bijbelkringen nu voor gesprekskringen onderwerpen te kunnen kiezen waarnaar zijn hart uitging. Wellicht dankzij de cursus \u2018Pastorale psychologie\u2019, die hij volgde na de losmaking van \u2018Elst\u2019, slaagde Duyvendak er beter in op tijd distantie te nemen van zijn gemeentelijke arbeid. Die arbeid speelde zich na Elst af in De Bilt (Opstandingskerk, 1977). Vanuit deze gemeente werd een partnerschap aangegaan met de Evangelisch-Lutherse gemeente Meerane (Sachsen, DDR), waaraan zijn vriend Zimmermann verbonden was. De afwezigheid van werkelijk maatschappelijke en economische problematiek in de kerkelijke gemeente De Bilt leidde tot het uitzien naar een volgende standplaats. Dat werd Arnhem, wijkgemeente Zuid (1982-1990). Naast de gesprekskringen vormden de diensten met een organist die de toon van zijn Schriftuitleggingen goed wist te treffen, een bron van vreugde. Hetzelfde gold voor de preekvoorbereiding met collega\u2019s en de diensten met verstandelijk gehandicapten, beide nieuw voor hem. Verder was er een begin van samenwerking met de gereformeerde Zuiderwijk. Daarnaast ontwikkelde zich, vanaf 1985, een partnerschap met de Evangelisch-Lutherse gemeente van Zwickau-Planitz (Sachsen, DDR). Al vlug was duidelijk dat het zuidelijk stadsdeel van Arnhem een betere afspiegeling vormde van de Nederlandse samenleving dan De Bilt. Mede omdat zich allengs meer allochtone immigranten, vaak met een ander geloof, in het stadsdeel vestigden, streefde Duyvendak ernaar om zijn kennis hierover te verbreden. Hij zocht hiertoe in 1985 onder meer contact met het Centrum Buitenlanders van de gemeente Arnhem, en met contactpersonen van de (vaak) islamitische groeperingen. Een van hen \u2013 met wie hij later veel zou samen werken \u2013 was de Arnhemse islamiet Kemal Cosgun. De op deze wijze verworven kennis en contacten werden actueel na publicatie van De Duivelsverzen van Salman Rushdie en de oproep tot moord op de schrijver (1988). Gesterkt door zijn kennis, stelde hij voor een contactavond te houden van islamieten en christenen. Centrale uitgangspunten zouden zijn: \u2018kennis kan tot begrip leiden\u2019 en \u2018vertrouwen\u2019. Deze avond vond plaats in de Sacramentskerk in ArnhemZuid (1988) en werd bijgewoond door zo\u2019n honderdtal christenen en islamieten, waaronder vier imams. Los van de genoemde aanleiding zocht hij mogelijkheden om een blijvend platform voor ontmoetingen van moslims en christenen te organiseren. De ervaringen opgedaan in de door hem belegde gesprekskringen over drie wereldgodsdiensten (jodendom, christendom, islam) speelden hierin mee. Het Christelijk Nationaal Vakverbond afdeling Gelderland (commissie Etnische Minderheden) in de persoon van districtsbestuurder B. Lenselink pakte dit idee met verve op. Nadat ook het Maatschappelijk Activeringswerk Gelderland, de Arnhemse afdeling van de Islamitische Stichting Nederland, de Turkse Gemeenschap en de Raad van Kerken Arnhem (werkgroep Vreemdeling) zich achter het idee geschaard hadden, was er sprake van een breed platform. Dit leidde tot een ontmoetingsdag met een symposiumachtige opzet voor christenen en moslims, gehouden in de Kruiskerk in Arnhem-Zuid op 12 november 1988. Behalve de islamoloog ds. J. Slomp werkten er ook vijf imams aan mee, onder wie Abdulwahid van Bommel en I. G\u00f6rmez. Dit symposium kreeg als vervolg kleine, meestal maandelijkse bijeenkomsten. Na zijn emeritaat zette Duyvendak zijn arbeid voort met geestelijke ondersteuning van vluchtelingen en asielzoekers. In 1995 vroeg een al enige jaren opererende commissie uit de Nederlands Gereformeerde Kerk te Arnhem hem om mee te werken aan begeleiding van meest christenen uit landen als Armeni\u00eb, Irak, Iran en Somali\u00eb. Deze begeleiding had de vorm van zowel huisbezoek als veertiendaagse laagdrempelige diensten en duurde in of\ufb01ci\u00eble vorm tot 1998. In 1995 vormde zich een nieuwe loot aan de oecumenische boom. Samen met zijn vrouw verleende Duyvendak gedurende enkele kortere perioden (1995, 1997, 1999) pastorale zorg aan residenten en vakantiegangers in Portugal (Algarve). Ook leidde hij daar de erediensten. Soms was zo\u2019n dienst in een caf\u00e9zaal, waarbij de TV wat zachter werd afgesteld maar wel aanbleef. Aan het eind van 1999 kreeg ds. Duyvendak te kampen met toenemende vermoeidheid en rugklachten. Eind januari 2000 werd de diagnose gesteld: A.L.S., een ziekte van het spier- en zenuwstelsel. In de als terugblik op zijn aardse arbeid gevoerde gesprekken met zijn zielzorger, ds. Johan Wijers in Huissen, komen de \u2018stepping stones\u2019 van zijn leven ter sprake. Een soort \u2018concluderende\u2019 steen was voor hem:\n\n\u201c\u2019t Gaat om de menselijke relaties, die zijn van grote betekenis. De kerk kan daar steeds opnieuw vorm aan geven. [...] Het is waar, voor 99 procent zijn wij onvrij, bijvoorbeeld door het lichaam dat kapot kan gaan. Maar die ene ondeelbare rest, dat is onze menselijke vrijheid, die is toegevoegd, die bestaat uit liefde die gedaan wordt en solidariteit die betoond wordt.\u201d", "Gustaaf Frederik van de Wall Pern\u00e9": "Gustaaf groeide op in het toen nog idyllisch landelijke Apeldoorn. De uitgestrekte bossen en heidevelden oefenden grote aantrekkingskracht uit op de jongen, die soms dagenlange zwerftochten ondernam in het ongerepte landschap. Hij ontmoette er bewoners van afgelegen buurschappen, van wie hij sagen en volksverhalen te horen kreeg, die hij later in zijn leven zou uitwerken en in verhalenbundels doen verschijnen. Aangemoedigd door zijn tekenleraar op de HBS in Apeldoorn, de schilder W.J. Mali, was Gustaaf al vroeg begonnen zich te oefenen in de tekenkunst. Hij had het geluk voor een studiebeurs in aanmerking te komen, dankzij de bemiddeling van W.B.S. Molkenboer, directeur van de Rijksnormaalschool in Amsterdam, waar Gustaaf van 1895 tot 1898 zijn opleiding tot tekenleraar genoot. Als zodanig zou hij pas in 1905 worden benoemd aan de Toneelschool in Amsterdam, waar hij zich ook met decor- en kostuumontwerpen bezighield. Na zijn opleiding bleef hij in Amsterdam wonen. Er volgden jaren van moeizame strijd om het bestaan, waar hij zich door hard werken en zuinig leven met succes doorheen wist te slaan. Aanvankelijk was hij vooral werkzaam als sierkunstenaar in dienst van uitgeverijen en van Nederlandse vestigingen van de uit Engeland overgewaaide \u2018Arts & Crafts\u2019-beweging. Deze was, onder aanvoering van John Ruskin en William Morris, in het geweer gekomen tegen het verval van smaak, veroorzaakt door zielloze industri\u00eble producten. Het interieur en de vormgeving van dagelijkse gebruiksvoorwerpen moesten onopgesmuktheid en harmonie uitstralen. In Nederland ging onder anderen de symbolistische schilder Johan Thorn Prikker zich toeleggen op kunstnijverheid. \n\n\n\nEn zo ontwierp ook Van de Wall Pern\u00e9 voor het atelier van Agathe Wegerif in Apeldoorn batikpatronen die werden toegepast in meubelbekleding. Verder verzorgde hij illustraties voor Nederlandse uitgaven van buitenlandse sprookjesboeken, hij verluchtte verschillende kinderboeken van Nienke van Hichtum (pseudoniem voor S.M.D. Troelstra-Bokma de Boer); ook ontwierp hij boekbanden, gobelinpatronen, maakte hij houtsneden, litho\u2019s, houtsnijwerk voor meubelen, waardoor hij bekendheid wist te bereiken. Een belangrijke opdracht viel hem ten deel voor twee huldeblijkalbums ter gelegenheid van het huwelijk van koningin Wilhelmina met prins Hendrik van Mecklenburg-Schwerin. Mogelijk hebben de hieruit voortvloeiende contacten Van de Wall Pern\u00e9, inmiddels getrouwd, in staat gesteld een stuk grond op het Kroondomein in Hoog Soeren ter beschikking te krijgen voor een atelierwoning voor hem en zijn vrouw, die weefkunstenares\n\n\n\nwas. Het door hemzelf ontworpen houten huisje, opgetrokken in een expressionistische, Noorse chaletstijl, droeg versieringen van houtsnijwerk in de vorm van gestileerde wolvenkoppen en -staarten aan de uiteinden van de daklijsten. Het huisje kreeg de naam \u2018Mj\u00f6lnir\u2019, naar de hamer van Donar (Thunar), de dondergod uit de Germaanse mythologie. \u2019s Zomers streek het echtpaar hier neer, dicht in de buurt van de geboorteplaats van Gustaaf. Omstreeks de eeuwwisseling was Van de Wall Pern\u00e9 begonnen zich vooral toe te leggen op het schilderen in en naar de natuur: heidevelden, zandverstuivingen, sneeuwlandschappen en zeegezichten. Zijn opvattingen over de beeldende kunst en de positie van de kunstenaar zijn in verschillende bijdragen van zijn hand terug te vinden. In het ge\u00efllustreerd dagblad De Kunst stelt hij dat de sierkunst \u2018de eerste en eenvoudigste uiting [is] van beeldende kunst\u2019, en dat de vrije schilderkunst behoort tot de meer geestelijke uitingen. Hetzelfde dagblad biedt in een latere a\ufb02evering plaats aan \u2018Eenige opmerkingen over hedendaagsche Schilderkunst\u2019. Hierin neemt Van de Wall Pern\u00e9 stelling tegen de \u2018tamelijk oppervlakkige aanschouwing van het uiterlijk der dingen\u2019, waarmee hij het \u2018l\u2019art pour l\u2019art\u2019 en het \u2018puur plezier van het schilderen zelf\u2019 op het oog heeft. In zijn schildertrant streeft hij naar vernieuwing: hij gaat zijn kleurgebruik matigen en tracht in zijn voorstellingen een mystieke, onzichtbare lading voelbaar te maken. Schilderwerk dat alleen wordt voortgebracht \u2018om een aangename genieting te geven\u2019, beantwoordt zijns inziens niet aan het hoge doel van de kunstenaar. Met een aantal geestverwanten, onder wie Pieter Cornelis de Moor, G. de Boer en Jan Terwey richtte hij in 1911 de \u2018Vereeniging der Kunstenaren van de Idee\u2019 op. Deze hield haar eerste tentoonstelling in de Amsterdamse vestiging van de Larensche Kunsthandel, die hiermee de aandacht van het publiek wilde vestigen op de \u2018jongste schilderkunststroming\u2019 uit Laren en Blaricum. De leden zagen het als hun taak de \u2018Ide\u00eble Wereld\u2019 te openbaren. Zij misten in de oppervlakkige, materialistische mentaliteit die in hun ogen heerste in de toenmalige samenleving, een levensopvatting volgens de \u2018ideale werkelijkheid\u2019. Hun kunst mocht geen fotogra\ufb01sche weergave zijn, maar kon slechts, met de natuur als hulpmiddel, dienen om gevoelens te uiten en hun publiek op betere gedachten te brengen. Gustaaf van de Wall Pern\u00e9 moet destijds een prominente plaats in de Nederlandse kunstenaarswereld hebben ingenomen. Hij was van 1909 tot 1910 bestuurslid van de schildersvereniging Sint Lucas te Amsterdam, in de 19de eeuw opgericht voor jonge schilders die hun werken wilden exposeren. Helaas was het hem niet lang vergund zijn idealen gestalte te geven. Een bloedvergiftiging door loodverf werd hem fataal: hij stierf op 27 december 1911. Terwijl in de kunsthistorie de rol die Gustaaf van de Wall Pern\u00e9 destijds heeft gespeeld, nagenoeg als vergeten moet worden beschouwd, is dit zeker niet het geval met zijn bijdrage aan de vorming van een historische verzameling volksverhalen. Zijn Veluwsche Sagen zijn oorspronkelijk uitgegeven in twee deeltjes (1910 en 1912) door Scheltens & Giltay in Amsterdam, gevolgd door talrijke herdrukken in 1917, 1932, 1939, 1968, 1973, 1981 en een fotomechanische herdruk in \u00e9\u00e9n band in 1993. In het woord vooraf meldt de schrijver dat het zijn bedoeling is geweest de vertellingen die in \u2018het hart der Veluwe\u2019 de ronde deden, naar beste weten in ere te herstellen, zonder primaire archeologische pretentie. Hij toetste zijn herinnering aan de verhalen die hij als kind had gehoord, aan historische bronnen en Gelderse volksalmanakken, waarin hij veel aantrof over de oorsprong van de \u2018volkspo\u00ebzie\u2019. Behalve de hem reeds bekende, kwam hij ook onbekende verhalen tegen. Soms vulde hij lacunes aan met gegevens uit de Edda en uit gesprekken met oude bewoners van de Veluwe. Het eerste deel van de Veluwsche Sagen werd geheel door de auteur zelf voorbereid; zowel de tekst en het lettertype als de illustraties. De verschijning heeft hij nog kunnen beleven. Het tweede deel lag al in het net geschreven klaar voor de drukker, de verluchtingen zouden volgen. Er was nog maar \u00e9\u00e9n schets gemaakt, die zijn weduwe na zijn plotselinge dood tot tekening heeft uitgewerkt. Verdere versieringen werden gekozen uit motieven die in zijn illustraties van een Edda -uitgave waren toegepast. Gustaaf van de Wall Pern\u00e9 kan worden beschouwd als een vertegenwoordiger van de Nederlandse symbolistische schilderkunst tijdens het \u2018fin-de-si\u00e8cle\u2019. Het was een overgangsperiode waarin veel werd ge\u00ebxperimenteerd met verschillende expressiemogelijkheden. Schilders in deze periode voelden zich aangetrokken tot mysticisme, theosofie, natuurreligie. Hun werken geven veelal dromerige stemmingen weer. In een herinneringsgeschrift zegt Gustaafs vriend Frans Berding:\n\n\u201cOf hij zijn doel bereikt heeft naar de mate van zijn verlangens? Van de Wall Pern\u00e9 [...] wist [...] dat zijn beste werk nog niet buiten hem was. Maar de kunstenaar was overtuigd, dat de tijd niet ver meer was verwijderd, waarin hij het bereiken zou.\u201d\n\n\n\nTijdgenoten hebben van de kunstenaar hoge verwachtingen gehad. Men prees hem om zijn bedrijvigheid en grote werkkracht, behalve in zijn werk als kunstenaar in zijn krachtige steun als bestuurslid, leraar en medewerker van verschillende genootschappen en inrichtingen op het gebied van de beeldende en de toegepaste kunst. Zijn begrafenis op 31 december 1911 op de Oosterbegraafplaats te Amsterdam werd door een groot aantal prominenten uit de kunstwereld bijgewoond. De Apeldoornsche Courant van 21 februari 1912 meldt dat zich \u2018uit de bestuursleden en directi\u00ebn dezer lichamen\u2019 een commissie vormde die zich ten doel stelde een blijvende hulde aan zijn nagedachtenis te stichten. Een schilderij, \u2018waarin hij zijn willen en kunnen geheel heeft uitgesproken\u2019, zou kunnen worden aangeboden aan \u2018eenig openbaar museum te Amsterdam\u2019. In de loop van 1912 is het schilderij \u2018Mystieke paden; Boschgezicht\u2019, afkomstig uit de collectie van mevrouw Van de Wall Pern\u00e9-van Vooren, in het bezit gekomen van het Rijksmuseum. In 1921 werd het huis \u2018Mj\u00f6lnir\u2019 in Hoog Soeren opnieuw in steen gebouwd en van dwarsvleugels voorzien. In juli 1922 is mevrouw Van de Wall Pern\u00e9 er blijvend komen wonen tot haar dood in 1958. Al die tijd hing een groot aantal werken van de schilder in haar huis, waar bezoekers ze konden komen bezichtigen. In 1976 is het huis gerestaureerd en opnieuw uitgebreid. Zo staat het nog heden aan de Steeg in Hoog Soeren, ge\ufb02ankeerd door het curieuze kasteeltorentje dat in 1929 werd gebouwd volgens de plannen die Van de Wall Pern\u00e9 niet had kunnen verwezenlijken.", "Jan Stuvers": "Jan Stuvers groeide op in een gezin dat zijn bestaan vond in een klein gemengd boerenbedrijfje, zoals er destijds zoveel waren in dorp en streek. De Nederlandse landbouw verkeerde in de jaren voor de Tweede Wereldoorlog in moeilijke omstandigheden en dat gold met name voor de agrarische bedrijven in de Bommelerwaard. Vooral de verkaveling en de ontwatering van de percelen daar lieten veel te wensen over. De versnipperde perceeltjes bouwland lagen dichtbij de dorpen, en het grasland, bestaande uit zware klei, lag in het middengedeelte van het gebied. De opleiding van de bevolking bestond meestal uit enkele jaren lagere school. Doorleren was er voor de meesten niet bij, ook voor Jan Stuvers niet. Met zijn twaalfde jaar verliet hij de lagere school om te gaan werken op het bedrijfje van zijn ouders. Wel heeft hij getracht door zelfstudie zijn kennis te verrijken. Hij volgde achtereenvolgens een landbouwwintercursus, een tuinbouwwintercursus met boekhouden en een schriftelijke cursus \u2018Vaste betrekkingen\u2019. Ook was hij een actief lid van de Bond van Oud-leerlingen van Land- en Tuinbouwonderwijs in Gelderland. In 1937 kreeg de toen 24-jarige Stuvers een aanstelling tot rayonassistent bij de Rijkslandbouwvoorlichtingsdienst. Hij werd belast met de steunmaatregelen voor kleine boeren in de Bommelerwaard. In die functie \n\n\n\nheeft hij zich beijverd om de landbouw in zijn werkgebied op een hoger plan te brengen. Hij trachtte zijn kennis over te dragen aan de eenvoudige boeren door hen te wijzen op het nut van een goede grondbewerking, de juiste rassenkeuze en het gebruik van meststoffen. Soms deed hij dit groepsgewijs, zo maar op een boerenerf. Staande op een verhoging, meestal een veilingkist, hield hij zijn gehoor de resultaten voor die elders in den lande, zoals bij de teelt van aardappelen, behaald werden. In zijn Hedels dialect sprak hij dan over \u2018duuzende mudde, onnuumelijk veul\u2019. Voor veel agrari\u00ebrs in de streek leken deze opbrengsten haast te mooi om waar te zijn. Door zijn afkomst, alsmede door zijn functie bij de voorlichtingsdienst, was Stuvers goed op de hoogte van het armoedige bestaan van vele Bommelerwaarders. Het gemiddelde jaarinkomen in Nederland bedroeg in de jaren 1937-1938 \u01921.579,\u2013. In de Bommelerwaard (zonder Zaltbommel) was dit slechts \u01921.108,\u2013 per jaar. In dezelfde periode was het aantal aangeslagenen in de inkomstenbelasting 25% van de Nederlandse bevolking, maar in de Bommelerwaard slechts 15%. Ook wist Stuvers dat het ploeteren door veel arme kleine boeren mede veroorzaakt werd door de verspreide ligging van de percelen, alsook door de gebrekkige waterafvoer. Velen moesten zelfs hun grond verkopen, die dan in handen van vreemden raakte. Stuvers heeft de strijd aangebonden tegen publieke verpachtingen en tegen de slechte waterbeheersing. In 1945 werd Jan Stuvers bevorderd tot hoofdassistent bij de Rijkslandbouwvoorlichtingsdienst. Vervolgens werd hij in 1954 benoemd tot opzichter bij de Cultuurtechnische Dienst. Drie jaar later volgde zijn aanstelling tot technisch hoofdambtenaar bij deze dienst. Vanaf 1964 was hij technisch hoofdambtenaar voor bijzondere diensten. De beste oplossing voor het Rivierengebied zag Stuvers, net als enkele anderen, in ruilverkaveling. Dankzij de activiteiten van de in 1951 in het leven geroepen Gelderse Komgrondencommissie en de steun van het provinciaal bestuur van Gelderland en van de Cultuurtechnische Dienst kwam na verloop van enkele jaren in het westelijke Rivierengebied de ruilverkaveling op gang. Maar de boeren waren nog lang niet overtuigd van het nut van herverkaveling van hun landerijen. Er was veel overredingskracht nodig om het wantrouwen tegen vernieuwing te overwinnen en om de over het algemeen behoudende bevolking ervan te overtuigen dat Stuvers en de zijnen het beste met haar voorhadden. Door zijn enorme inzet en door zijn optreden wist hij echter van lieverlee het vertrouwen van de mensen te winnen. Ook heeft Stuvers vele malen op zijn eigen indringende wijze bij allerlei instanties een lans gebroken voor ontsluiting van de Bommelerwaard. Een van zijn uitspraken was: \u201cWillen we de leefbaarheid vergroten, dan zullen we eerst moeten zorgen dat we betere wegen krijgen, want daaraan mankeert nogal wat.\u201d Vanaf de oprichting in 1938 was Jan Stuvers actief betrokken bij de Stichting ter Bevordering van de Welvaart in de Bommelerwaard. In het begin van de jaren \u201960 nam hij het voorzitterschap van deze stichting op zich. Bij Koninklijk Besluit van 23 februari 1959 werd hij benoemd tot heemraad bij het Polderdistrict Bommelerwaard boven de Meidijk, op 13 mei 1967 werd hij tot dijkgraaf van dit polderdistrict en op 18 december 1968 tot dijkgraaf van het Polderdistrict Bommelerwaard benoemd. In deze functies heeft Stuvers zich krachtig ingezet voor de verbetering van de rivierdijken. Hij wist dat de staat waarin de dijken verkeerden, zodanig was dat onder bepaalde omstandigheden een dijkdoorbraak niet denkbeeldig was. Echter niet iedereen was overtuigd van de noodzaak tot verzwaring van de rivierdijken. Stuvers kreeg te maken met plaatselijke verzetsgroepen die zich danig roerden. Zelfs de ANWB toonde zich op een bepaald moment verontrust over de gevolgen van de dijkverhoging. Stuvers nodigde deze instantie uit de zaak met hem te komen bekijken. Hij voegde eraan toe dat hij dit het liefst op korte termijn deed, uitgaande van zijn standpunt dat de aanval de beste verdediging is. In zijn ruim veertigjarige ambtsperiode heeft het Rivierengebied een heel ander gezicht gekregen. De kleine gemengde boerenbedrijfjes zijn verdwenen. In de polders werden moderne agrarische bedrijven gesticht. Door een betere ontwatering en een goede bereikbaarheid van de percelen werd de kwaliteit van de kleigrond sterk verbeterd. Dichter bij de dorpen, met name in de Bommelerwaard, verrezen flinke tuinbouwbedrijven. Vooral de bloementeelt bood mogelijkheden voor een goed bestaan. Dankzij de verbetering van de dijken is het gevaar voor doorbraken bezworen. Naast zijn drukke werkkring was Jan Stuvers veertig jaar bestuurslid van het Rode Kruis, afdeling Bommelerwaard. In zijn woonplaats Hedel richtte hij samen met een huisarts een afdeling van het Groene Kruis op, een vereniging waarbij hij \u2013 onder meer als voorzitter \u2013 zijn leven lang betrokken bleef. Ook de plaatselijke afdeling van het CDA diende hij als voorzitter. Het is niet verwonderlijk dat een man die zo\u2019n druk bestaan leidde, meestal moeilijk bereikbaar was. Stuvers\u2019\n\n\n\ntelefoniste verzuchtte dan ook eens dat hij \u2018niet te krijgen\u2019 was en alleen \u2019s morgens v\u00f3\u00f3r half acht of \u2019s avonds na half tien kon worden \u2018gevangen\u2019. Zelf heeft hij zich blijkbaar gelukkig gevoeld in zijn werkzame leven. Na zijn pensionering liet hij zich ontvallen, dat het werk hem altijd veel voldoening had gegeven en dat hij zich een gelukkig mens voelde wanneer hij door het gebied reed en zag wat er allemaal tot stand was gekomen. De enige hobby van Stuvers was zijn belangstelling voor de paardensport. Hij trachtte die belangstelling ook op anderen over te dragen. Zo rustte hij niet voordat een neef en een nichtje, die van huis uit deze liefhebberij niet hadden meegekregen, gingen paardrijden. Bestuurlijk was hij nauw bij de paardenwereld betrokken in de functie van voorzitter van de Stichting Hippisch Centrum Bommelerwaard en van de Stichting Concours Hippique Bommelerwaard. Voor zijn vele verdiensten op velerlei gebied werd hij in 1957 benoemd tot ridder in de Orde van OranjeNassau en in 1978 bevorderd tot officier in diezelfde orde. In februari 1973 besloot de toenmalige gemeente Kerkwijk de naam van een weggedeelte te wijzigen in Jan Stuversdreef. Bij dit alles is Stuvers een gewone man gebleven, die een grondige afkeer had van dikdoenerij. Kenmerkend voor hem was dat hij nooit zijn Bommelerwaardse dialect, ook niet in gesprekken met hooggeplaatsten, heeft afgezworen.", "Johannes Glover": "In het uiterste oosten van Heteren, vermoedelijk op de kasteelboerderij de Rode Toren werd Johannes Glover op 24 juni 1759 geboren. Zijn vader pachtte deze boerderij in 1771 van de graaf van Bylandt; de pacht werd later overgedragen aan Johannes, totdat de erven Bylandt de boerderij in 1786 verkochten. Johannes bezocht tussen 1765 en 1769 de dorpsschool in Heteren, waar de oude Jacob Swaan al sinds 1712 schoolmeester en koster was. Dat zou zijn enige opleiding worden. Hij blonk vooral in godsdienst uit. Johannes was zeer begaafd, maar van verder leren was geen sprake. Hij moest op de boerderij helpen, zeker toen zijn vader in 1774 overleed. Hij had een buitengewoon sterk geheugen, was zeer leergierig, las en studeerde veel. Een autodidact dus. Hij werd gereformeerd opgevoed, deed belijdenis in de kerk te Heteren op 24 maart 1780. Twee jaar later werd hij er tot diaken benoemd. Of zijn godsdienstige kennis en beleving er debet aan waren, zijn belangstelling voor filosofie, dan wel zijn verkering met een katholiek meisje, feit was dat Glover ruim een half jaar later, op 21 juli 1782, in Huissen, dat niet tot de Republiek behoorde, tot het katholicisme overging. Dit was vanzelfsprekend onverenigbaar met zijn diakenschap van de gereformeerde kerk. Pogingen van de predikant en de kerkeraad hem op andere gedachten te brengen, haalden niets uit. Vlak voor zijn huwelijk, op 1 augustus 1784, werd hij ge\u00ebxcommuniceerd. Spoedig na zijn huwelijk met de Drielse Wilhelmina Sanders, vestigden zij zich in Driel op het goed De (Kleine) Nevel, vlakbij het Drielse Veer, bestaande uit een \u2018herenhuis, koetshuis, stalling voor paarden en vee, visvijvers, tuin, boomgaard en bouwland, ruim 7 ha groot\u2019. Wilhelmina stamde uit een vermogende, katholieke familie. Glover zelf bezat stukken land in Driel en Heteren. Zijn welstand als vermogend landbouwer blijkt uit het feit dat hij in 1812 in het departement van de Boven-IJssel behoorde tot de 600 hoogstaangeslagenen voor de belasting. Vermoedelijk gold de aanslag voor zijn vermogen en dat van zijn vrouw. In 1790 werd hij buurmeester van Driel, een jaar later rotmeester aldaar. Omstreeks het eind van 1794 richtte hij te Driel de volkssoci\u00ebteit onder de zinspreuk \u2018Trouw moet blijken\u2019 op, en was in hetzelfde jaar tevens lid geworden van het Arnhemse natuur- en letterkundig genootschap Prodesse Conamur . Niet zozeer vanwege zijn katholieke overtuiging of zijn agrarische activiteiten, veeleer dank zij zijn politieke en bestuurlijke kwaliteiten in het ambts- en later in het provinciaal bestuur, raakte Glover in brede kring bekend. Hij was een vurig pleitbezorger van de vernieuwende impulsen die de Bataafse beweging omstreeks 1795 moest brengen. Hij werd naar verschillende landdagen (1795, 1798) afgevaardigd, was lid van diverse provinciale commissies en ten slotte lid van het eerste, nieuwe provinciale bestuur, dat als het Eerste en Tweede Intermediair Administratief Bestuur (17981799) bekendstaat. Als lid van het ambtsbestuur van Over-Betuwe ontwierp hij samen met de schilder Hendrik Hoogers uit Nijmegen een nieuw zegel voor dit ambt. Glover zette zich vooral in voor de gelijkheid van godsdienst, met name de verheffing van het katholicisme en uitte zich tegen de bevoorrechte positie van de gereformeerde kerk. Dat blijkt bijvoorbeeld uit zijn Advys en consideratien van de gecommitteerdens ten landdagen uit het ambt Over-Betuwe, op het bericht, van de deputaten der Geldersche sinodus. Nopens de onderscheidene requesten der Roomsch-Katholieke ingezetenen, der provincie Gelderland, aangaande kerken armengoederen (Arnhem 1796). Hij pleitte tevens voor de ophef\ufb01ng van de heerlijkheden. Glover was lid van verschillende provinciale commissies, onder meer van een commissie die opdracht kreeg tot het voorbereiden van de reorganisatie van het bestuur ten plattelande. De leden werden het niet eens over de richting, reden voor Glover om in 1799 op eigen kosten zijn Verdediging van den burger Glover, Lid van het gewezen Intermediair Administratief Bestuur van het voormalig Gewest Gelderland, tegen de beschuldiging van eenige Leden van hetzelve Bestuur, betrekkelijk de reorganisatie der Gemeente-Besturen (Arnhem 1799) te laten drukken en uit te geven. Later, toen hij maire/burgemeester van Heteren werd, kreeg hij zelf te maken met de reorganisatieproblematiek, met name de indeling van Meinerswijk, een gebied gelegen tussen Elden en Driel. Glover was een prominent inwoner van Driel, geliefd bij het katholieke volksdeel en waarschijnlijk in veel maatschappelijke kwesties om zijn oordeel ook geacht door zijn protestantse plaatsgenoten. Door zijn functies buur- en rotmeester, en vanaf 1792 ook als oppertoezichthouder van de Drielse Rijndijk, had hij veel contact met de bewoners. Tussen 1810 en 1818 was hij burgemeester van de gemeente Heteren, waartoe ook Driel behoorde. Van de overstromingen van de Betuwe in januari 1809 en de reddingacties zijn rapportages van hem in die functie bewaard gebleven. Voor Prodesse Conamur hield hij verschillende lezingen die hij \u2013 waar nodig \u2013 verlevendigde met proeven. Zijn letterkundige activiteiten reikten verder dan zijn geboorte- en woonplaats. Een citaat uit zijn Hemelloopkundige Almanak of Tijdwijzer voor \u2019t Jaar 1795 (Arnhem 1795) als proeve van deze activiteiten:\n\n\u201cIk noemde deze Onwe\u00earen weldadig, Gewisselijk: want zonder dezelve zoude onze tegenwoordige Wereld ras in eene onbewoonde woestijn veranderen, door eene als dan besmette lucht, die mensch en beest door aanstekende Ziektens \u2019t leven bij duizende zouden kosten. \u2014Welke bedorvene lucht op deze wijze door Gods weldadige schikking best gezuivert word, en een verfrischt nieuw leven aan mensch, en beest, en plant, wedergeeft. Ja, de bekende nuttigheden der Onwe\u00earen zijn Honderd, en deszelfs onbekenden misschien.\u201d\n\nHij publiceerde onder meer een Tweetal Verhandelingen: I. Proeve ter opsporing van den oorsprong der vreemde delfstoffen en het regenen van steenen ; II. Proeve eener geschiedenis der menschheid naar de rede (Harderwijk 1805). Speciale aandacht verdient zijn \ufb01loso\ufb01sch werk. Voor zover bekend, was Glover de enige Nederlander die in persoonlijk contact stond met de grote Duitse \ufb01losoof Immanuel Kant (1724-1804). In 1802 verzocht hij Kant toestemming diens Metafysische Anfangsgr\u00fcnde der Naturwissenschaft in het Nederlands te mogen vertalen. Helaas is daar niets van gekomen, zoals uit Glovers geschriften valt te destilleren. Glover was een pleitbezorger van de kantiaanse wijsbegeerte \u2013 kritische \ufb01loso\ufb01e \u2013 in Nederland, zoals blijkt uit zijn opstel \u2018Het grondbeginzel van zedenlijkheid, volgends Kant, verdedigd\u2019,\n\n\n\ndat hij in het Magazyn voor de Critische Wysbegeerte in 1802 publiceerde. Daarmee schaarde hij zich achter bekendere kantianen als Johannes Kinker (1764-1845) en de uitgever/redacteur van het Magazyn voor de Critische Wysbegeerte , Paulus van Hemert (1756-1825), die de kritische \ufb01loso\ufb01e als een levende beweging in Nederland omstreeks 1800 gestalte gaven. Tussen een rationalistische stroming, die het geloof tot weten wilde verheffen (Descartes en Spinoza) en een sceptische en \ufb01de\u00efstische houding, voor welke tussen geloof en weten een onoverkomelijke tegenstelling bestond, en waarvan bijvoorbeeld Pierre Bayle vertegenwoordiger was, beide 17de-eeuwse extremen, probeerde Kant het sluitstuk te leggen met een nieuwe oplossing. Hij wees onder meer elke geloofsleer af die zich beriep op bovennatuurlijke ingeving, maakte een duidelijk onderscheid tussen de theoretische en praktische rede en trok ten slotte de conclusie dat God geen voorwerp van onderzoek van de theoretische rede was. In verschillende publicaties paste Kant deze principes toe op concrete godsdienstige, zedelijke, juridische en politieke problemen. Kants denken is vooral een re\ufb02ectie op de situatie van de wijsbegeerte en wetenschap van zijn tijd. Glover begon zijn opstel \u2018Het grondbeginzel\u2019 met de vraag waarom hij als \u2018ongeleerde\u2019 zo ontvankelijk was voor de kantiaanse denkbeelden. Juist die ongeleerdheid was de reden, zo zei een onbekende \u2018voorstander van de nieuwe Wijsbegeerte\u2019; \u201cuw kop is dus ook nooit een pakhuis van veelerleie meeningen der stelzelmaakeren geworden.\u201d Duidelijk een opening waarmee Glover zich op een groter publiek richtte. Vervolgens werkte hij in een soort dispuut met een criticus van Kant de stelling uit dat aan het grondbeginsel van de zedelijkheid een algemene en noodzakelijke wet (namelijk het nut van het algemeen volgens de rede en voortkomend uit \u2018zuivere wil\u2019) ten grondslag lag. Uit dit opstel blijkt tevens dat Glover goed op de hoogte was van het toen heersende \ufb01loso\ufb01sche debat in Nederland.", "Andries Schimmelpenninck van der Oye": "Dat er voor Andries Schimmelpenninck van der Oye een grote politieke en bestuurlijke carri\u00ebre binnen de provincie Gelderland en met name binnen het kwartier van Veluwe zou zijn weggelegd, lag allerminst in de lijn van de verwachting. Wel stamde hij uit een eerbiedwaardig oud adellijk geslacht, maar zijn vader Gerrit Jurri\u00ebn (1669-1753) behoorde beslist niet tot de aanzienlijkste en vermogendste riddermatigen van zijn tijd. Zijn in de kwartieren van Zutphen en Veluwe gelegen ge\u00ebrfde grondbezit was bescheiden van omvang. Alleen door zich aan de zijde van de Nieuwe Plooi te scharen wist hij in 1703 een zetel in de Zutphense schepenbank in de wacht te slepen. Bovendien was de uitgangspositie van Andries als tweede zoon weinig perspectiefrijk. Vanaf 3 januari 1714 volgde hij het primaire en secundaire onderwijs aan de Latijnse school in zijn geboortestad. Eerst op de vrij late leeftijd van 21 jaar liet hij zich op 12 augustus 1727 als student in de rechten aan de Leidse Academie inschrijven. In 1730 werd hij geadmitteerd tot de ridderschap van Veluwe en het college van ambtsjonkers van Brummen, maar het duurde tot 1734 eer hij werd toegelaten tot het correspondentschap van die ridderschap. In dit gezelschap maakte zijn latere tegenstander, de zeer rijke en oppermachtige landdrost van Veluwe, Lubbert Adolf Torck, heer van Rosendael, de dienst uit. Als jong lid van het correspondentschap streek Andries jaarlijks een paar honderd gulden op, maar de winstgevende ambten en commissies bleven voorbehouden aan de oudere leden. Alles wees erop dat hij zich blijvend zou moeten tevreden stellen met het bestaan van een sober en onaanzienlijk modaal Veluws landjonkerschap. Maar met de verhef\ufb01ng van Willem IV tot erfstadhouder in 1747/1748 kwam de grote ommekeer in zijn leven. Door zich intensief in te zetten voor het verlenen van uitgebreide bevoegdheden aan de prins en scherp afstand te nemen van de bepaald niet-orangistische landdrost Torck van Rosendael wist hij de aandacht van het stadhouderlijk hof op zich te vestigen. Binnen de kortste keren slaagde hij erin zich van het volledige vertrouwen van de stadhouder en diens gemalin prinses Anna te verzekeren. Er ontwikkelde zich een regelmatige briefwisseling, waarbij hij hun van alle relevante informatie betreffende Gelderse en meer speci\ufb01ek Veluwse zaken voorzag. In omgekeerde richting vroeg de prins steun voor zijn politieke beleidspunten en won hij zijn adviezen in ter zake van de begeving van de ambten en commissies. Die adviezen werden vrijwel altijd zonder meer direct opgevolgd. Deze gang van zaken betekende in feite dat Andries Schimmelpenninck van een onbeduidend Brummense ambtsjonker in \u00e9\u00e9n klap was opgeklommen tot de premier of luitenant-stadhouder van het kwartier van Veluwe. Als bewijs van zijn grote waardering benoemde Willem IV hem in oktober 1748 tot drost van de hoge heerlijkheid Het Loo. Zijn aanstelling tot ordinaris gedeputeerde van het kwartier van Veluwe voor vier achtereenvolgende jaren (1749-1753) verschafte hem naast het forse traktement van \u01921000,\u2013 per jaar veel invloed binnen het kwartier en daardoor ook binnen het gehele gewest, maar verder moest hij voorlopig geduld uitoefenen tot er een vacature ontstond voor het richterschap van Arnhem en in Veluwezoom of het landdrostambt van Veluwe. Intussen voltrok zich vrij kort na de bliksemstart van zijn politieke carri\u00ebre een belangrijke kentering in zijn persoonlijk leven: op 13 mei 1749 trad hij te Voorst in het huwelijk met de 26-jarige Woltera Geertruid van Wijnbergen, vrouwe van de Poll (1723-1798). Zij was de rijke erfdochter van het aanzienlijke landgoed de Poll, enkele kilometers ten zuidoosten van Wilp in het ambt Voorst gelegen. Zoals het luitenant-stadhouderschap hem ineens grote politieke invloed en aanzien verschaft had, zo maakte dit huwelijk hem in \u00e9\u00e9n keer tot een vermogend en gefortuneerd man. De eerste tien jaar van zijn bestuurlijk functioneren zijn voor Andries Schimmelpenninck zwaar geweest. Tot 1758 had hij rekening te houden met de in zijn ogen absoluut onbetrouwbare, nog steeds zeer invloedrijke Torck van Rosendael. Deze landdrost, die nog altijd\n\n\n\n\n\nwerd gesteund door de meerderheid van de ridderschap van het kwartier, bleef een geheel onafhankelijke koers volgen. Omdat Willem IV en Anna geen openlijke breuk met de landdrost wensten, moest Andries Schimmelpenninck zijn tegenstander zoveel mogelijk ontzien en trachten door omzichtig manoeuvreren de zin van zijn meester door te zetten. Door het vroegtijdig overlijden van Willem IV in 1751 was prinses Anna in haar functie als regentes in nog sterkere mate aangewezen op haar Veluws-Gelderse vertrouweling. Zij beschouwde hem als haar onmisbare steun en toeverlaat. Eind juli 1753 benoemde zij hem, ongetwijfeld op eigen verzoek, tot schepen en raad van Harderwijk. Toen een maand later de richter van Arnhem en in Veluwezoom stierf, werd hij per kerende post tot diens opvolger benoemd. Dezelfde gang van zaken herhaalde zich vijf jaar later, toen in oktober 1758 zijn grote tegenstander Torck van Rosendael, landdrost van Veluwe, of de \u2018grote heer\u2019 om met de prinses te spreken eindelijk aan zijn \u2018grote reis\u2019 was begonnen. Hiermee was na tien jaar het hoogste ambt binnen het kwartier van Veluwe eindelijk aan de grootste favoriet en vertrouweling van het stadhouderlijk hof ten deel gevallen. Diens informele machtspositie werd van toen af volledig gedekt door zijn wettige autoriteit. Andries Schimmelpenninck van der Oye had hiermee de hoogste trede van de politieke en bestuurlijke ladder beklommen. Binnen de bestaande verhoudingen van het stadhouderlijk stelsel was hij grotendeels heer en meester in het kwartier van Veluwe en tot op zekere hoogte zelfs in heel Gelderland. Hij was de onmisbare middelaar tussen de stadhouder als superpatroon en diens cli\u00ebnten op diverse niveaus in de steden en in de regio. Hij bezat de sleutel tot de schatkamer van de meeste ambten en commissies, banen en baantjes. Daarin kwam geen verandering toen de hertog van Brunswijk na de dood van prinses Anna het voogdijschap over haar zoon Willem tot diens meerderjarigheid in 1766 vervulde. De relatie met stadhouder Willem V zelf en met diens vrouw prinses Wilhelmina werd zo mogelijk nog vertrouwelijker en persoonlijker. De prinses noemde hem in haar brieven bij herhaling \u2018mon bon Poll\u2019. In hun briefwisseling kwam het onderwerp van de vergeving van ambten en commissies het meest frequent aan bod. Vanzelfsprekend volgens de opvattingen van die tijd liet Andries Schimmelpenninck van der Oye zich voor zijn trouwe diensten aan Oranje royaal belonen: in 1767 liet hij zich door de jonge stadhouder Willem V naast zijn bestaande functies het fors gehonoreerde ambt van landrentmeester-generaal van Gelderland opdragen. Ook het curatorschap van de academie van Harderwijk werd hem als eerbewijs gegund. Het vervullen van al die ambten en commissies met hun bijbehorende nevenfuncties vergde het uiterste van zijn fysieke en geestelijke krachten. Ambitieus als hij was heeft hij zich ook met het klimmen der jaren daarvoor zonder zich te sparen ingezet. Door een combinatie van tact en vasthoudendheid wist hij vaak zijn doel zonder con\ufb02icten te bereiken. Binnen het voor hem onaantastbare kader van het stadhouderlijk stelsel trad hij daarbij op als een tot op zekere hoogte verlicht en pragmatisch bureaucraat, die het bestuur op een meer moderne, ef\ufb01ci\u00ebnte leest schoeide. Als energiek bestuurder is hij zich tot vlak voor zijn dood onverzettelijk aan zijn vele werkzaamheden blijven wijden. Aan het einde van zijn 71-jarige leven gekomen kon hij met voldoening terugzien op een succesvolle, ja zelfs opzienbarende carri\u00ebre. Bovendien liet hij zijn nageslacht bepaald niet onverzorgd en zonder riant toekomstperspectief achter, zoals alleen al blijkt uit de overvloed van ambten en commissies waarmee stadhouder Willem V zijn oudste zoon Willem Anne overlaadde. Evenals zijn vader stond hij in hoog aanzien bij het stadhouderlijk paar en zou hij hun luitenantstadhouder worden. De positie en de belangen van\n\n\n\nhet geslacht Schimmelpenninck waren door Andries ook voor de toekomst veilig gesteld. De opvolging was om zo te zeggen solide geregeld.", "Jan Ritzema Bos": "Jan Ritzema Bos, drijvende kracht achter de oprichting van de Plantenziektenkundige Dienst, ging in 1868 zo\u00f6logie studeren in Groningen. Onder begeleiding van de professoren H.C. van Hall en M. Salverda promoveerde hij op 19 december 1874 tot doctor in de wisen natuurkunde. Tijdens zijn studie werd hij al in 1869, nog v\u00f3\u00f3r zijn kandidaatsexamen, leraar aan de Landhuishoudkundige School te Groningen. Waarschijnlijk haalde professor Van Hall, die ook directeur was van deze school, zijn jonge en veelbelovende student daar binnen. De Landhuishoudkundige School werd in 1870 omgevormd tot een landbouwschool, die als \u2018school van de tweede trap\u2019 op HBS-niveau zou moeten voldoen aan de Wet op het middelbaar onderwijs van 1863. De omvorming mislukte \u2013 slechts zes leerlingen meldden zich aan \u2013 en na \u00e9\u00e9n jaar werd de landbouwschool te Groningen weer opgeheven. In 1870 was in Warffum ook een gemeentelijke landbouwschool van de \u2018tweede trap\u2019 opgericht, ondergebracht bij de Rijks-HBS. Kandidaat in de wis- en natuurkunde Jan Ritzema Bos vertrok op 31 maart 1871, de dag van de sluiting van de school in Groningen, naar Warffum om biologie en natuurkunde te doceren. Deze school heeft echter ook niet meer dan zeven leerlingen gehad en zou per 1 januari 1875 worden opgeheven wegens gebrek aan geschikt personeel. Jan heeft het vermoedelijk met zijn baantjes als leraar in Groningen en Warffum niet erg druk gehad. Op de landbouwschool in Warffum verrichtte hij zijn eerste studies over plantenziekten en schadelijke organismen. Jans promotor, professor Salverda, had in 1872 in Groningen ontslag genomen. Hij werd inspecteur van het lager onderwijs in Utrecht en in 1873 de landelijke inspecteur van het middelbaar onderwijs belast met het toezicht op de landbouwscholen. Op zijn aanbeveling aan de burgemeester van Wageningen werd Jan\n\n\n\n\n\nRitzema Bos in 1873 benoemd als docent in de planten dierkunde aan de nieuwe Landbouwschool aldaar, een instelling bij de gemeentelijke HBS, die in 1876 de \u2018derde trap\u2019 Rijkslandbouwschool werd, tegenwoordig Wageningen Universiteit. Jan ging in 1873 voor de eerste keer in Wageningen wonen en werken. De basis voor de grote insectencollectie van de Wageningse universiteit, het Entomologie Museum, werd door hem gelegd in 1882. Jan Ritzema Bos gaf de plaagbestrijding in Nederland rond 1890 door onderzoek en onderwijs op het gebied van de gewasbescherming een eigen, Nederlands en Wagenings, gezicht. De Koninklijke Nederlandse Planteziektenkundige Vereniging werd als Nederlandsche Phytopathologische Vereeniging in 1891 opgericht door Hugo de Vries, hoogleraar in Amsterdam, en Jan Ritzema Bos. Een van de doelstellingen van de vereniging was het zo veel mogelijk kosteloos verstrekken van inlichtingen over plantenziekten aan Nederlandse plantentelers. In de periode 1891-1894 verstrekte Ritzema Bos vanuit Wageningen gemiddeld 275 inlichtingen per jaar. In zijn eerste Wageningse jaren trad Ritzema Bos op als \u2018wandelleraar\u2019, als een soort ambulante landbouwinstructeur, zoals die in die tijd vooral in Duitsland actief waren. Hij ging met de stoomtram naar Arnhem, liep in een week over de Veluwe naar Harderwijk en keerde met trein en tram terug naar Wageningen. In die week overnachtte hij bij boeren, vroeg onderweg links en rechts naar hun teeltproblemen en gaf advies aan hen. Jan Ritzema Bos hechtte groot belang aan het nut van insectenetende vogels en zoogdieren bij het voorkomen van schade door insecten aan gewassen. Daarom was hij een groot voorstander van de Nuttige dierenwet 1880, waarbij 46 vogelsoorten, de egel, de bosspitsmuis en alle vleermuizen beschermd werden vanwege hun nut voor de land- en tuinbouw en voor de houtteelt. In 1895 werd Ritzema Bos door de Nederlandse regering afgevaardigd naar de Internationale conferentie ter bescherming van nuttige vogels in Parijs. Deze conferentie heeft tot een conventie geleid. Ook bij de Vogelwet 1912, de Nuttige Dierenwet 1914 en de Mollen-, egels en kikvorschenwet 1917 was Ritzema Bos adviseur van de regering. Ritzema Bos vertrok in 1895 naar Amsterdam omdat hij daar directeur werd van het nieuwe fytopathologische laboratorium Willie Commelin Scholten. Op 29 november van dat jaar werd hij bovendien aan de Universiteit van Amsterdam benoemd tot buitengewoon hoogleraar in de ziektenleer van planten. Hij was daarmee de eerste hoogleraar fytopathologie in Nederland. \n\n\n\nDaarnaast bleef hij in Wageningen onderwijs geven in de kennis van nuttige en schadelijke dieren. De Stichting Phytopathologisch Laboratorium Willie Commelin Scholten was in 1894 opgericht door de heer W.C.R. Scholten junior en mevrouw H.H. Scholten-Commelin, ter nagedachtenis aan hun overleden zoon Willie. Deze student biologie van prof. Hugo de Vries had een bijzondere belangstelling voor plantenziekten. De stichting kreeg als taak het bevorderen van fytopathologisch onderzoek, het stimuleren van onderwijs op dit gebied en het geven van praktische adviezen aan kwekers aangaande plantenziekten. Verder startte de stichting in 1895 de uitgave van het Tijdschrift over Plantenziekten . Later werd dit blad overgenomen door de Nederlandsche Phytopathologische Vereeniging. Ritzema Bos was redacteur tot aan zijn dood in 1928. De uitvoer van planten naar de VS was de reden om in 1899 de Plantenziektenkundige Dienst op te richten. Boskoopse boomkwekers hoorden dat sommige Amerikaanse staten eisen gingen stellen bij de invoer van planten vanwege de San Jos\u00e9-schildluis, die een verwoestend effect had op de citrusplantages in Californi\u00eb. Een jaar eerder was Jan Ritzema Bos op verzoek van de overheid al twee maanden lang op studiereis naar de Verenigde Staten geweest om zich te ori\u00ebnteren op de maatregelen die daar getroffen werden tegen de verspreiding van de San Jos\u00e9-schildluis. Uit voorzorg vroegen de Boskoopse boomkwekers vervolgens Ritzema Bos om een bewijs dat hun planten vrij waren van schildluis. Hij adviseerde een onafhankelijk agentschap op te richten, de Phytopathologische Dienst. Dit gebeurde en hij werd er zelf directeur van. In de zomer ging hij een week naar de kwekerijen van Boskoop, stelde vast dat die schildluis hier niet voorkwam, en zo kon hij de hele winter gezondheidscerti\ufb01caten afgeven. Wageningen bleef toch trekken. In 1906 werd Ritzema Bos hoofd van het nieuwe Instituut voor Phytopathologie van de Rijks Hoogere Land-, Tuin- en Bosbouwschool, de hogere opleiding die zich in 1904 had afgesplitst van de Rijkslandbouwschool. Hij nam de Nederlandsche Phytopathologische Vereeniging, het Tijdschrift over Plantenziekten en de Phytopathologische Dienst (PD) mee terug naar Wageningen. Zijn personeel bij de PD bestond uit een assistent, een amanuensis-conci\u00ebrge, een arbeider en een werkvrouw. Niettemin werden in het eerste jaar in Wageningen maar liefst 1540 schriftelijke adviezen uitgebracht. Zijn assistent bij de PD was H.M. Quanjer, door Ritzema Bos meegenomen uit Amsterdam. Een grote verandering trad op in 1918, toen de Rijks Hoogere Land-, Tuin- en Bosbouwschool werd omgevormd tot de Landbouwhogeschool Wageningen. Ritzema Bos werd daar benoemd tot hoogleraar en trad terug als directeur van de PD. Naast hem werd zijn assistent dr. H.M. Quanjer benoemd tot hoogleraar plantenziektenkunde (met uitzondering van het dierkundige deel). Na het aftreden van Ritzema Bos als hoogleraar in 1920 werd dr. W.K.J. Roepke benoemd als hoogleraar voor het dierkundig deel der plantenziektenkunde, met name de entomologie. In 1924 werd een bronzen borstbeeld van Ritzema Bos geplaatst in het Arboretum Wageningen, gemaakt door de Wageningse beeldhouwer A.F.H. Falise. Een gipsen replica van deze buste staat in de bibliotheek voor entomologie aan de Binnenhaven in Wageningen. Prof. dr. Jan Ritzema Bos was een bescheiden man met grote werkkracht. Ook individuele landbouwers met acute problemen door ziekte of vraat in hun gewas konden steeds een beroep op hem doen voor advies. Hij heeft veel gepubliceerd; zijn invloedrijkste boek is het tweedelige Landbouwdierkunde (Groningen 1879-1882), waarvan het eerste deel handelde over gewervelde dieren en het tweede over geleedpotigen. Het is in het Engels en het Duits vertaald. Samen met zijn broer (en tevens collega in Wageningen) Hemmo schreef hij het succesvolle Leerboek der Dierkunde (Groningen 1884). Jan Ritzema Bos was een internationaal geori\u00ebnteerde geleerde, gewaardeerd docent en man van de praktijk. Daarmee was hij goed op zijn plaats bij de Landbouwhogeschool in Wageningen, haar voorgangers en de Plantenziektenkundige Dienst. Op zijn 25e promotiedag (19 december 1899), iets meer dan twee maanden na zijn 30-jarig jubileum bij het landbouwonderwijs en -onderzoek, kwam de directeur-generaal van Landbouw hem de Orde van de Nederlandse Leeuw uitreiken. Na die heugelijke dag zou hij nog 21 jaar verbonden zijn aan het landbouwonderwijs, in totaal doceerde hij dus 51 jaar.", "Klaas van Essen": "De uitgestrekte heidevelden waaruit een groot deel van de Veluwe tot ver in de 19e eeuw bestond, waren uitermate geschikt voor het houden van schapen. Met de kostbare schapenkeutels konden de akkers bemest worden en het gegraas van de schapen hield de heide kort en de ruimten open. Hierbij moet niet denken aan enkele kudden. Rond 1840 ging het in totaal om 39.620 schapen! In Doornspijk liepen er 2.300 schapen, in Ermelo 4.800 schapen, in Oldebroek 3.000 schapen en in Putten 2.100 schapen. Daarnaast waren er nog de \u2018driftschepers\u2019 die met hun kudden door het gehele land trokken en soms ook wel daarbuiten. Bijna elke grote boer had wel een kudde, waarvan de zorg werd toevertrouwd aan een herder. Die verdiende niet veel, hooguit enkele tientjes per jaar. Als bijverdienste werd hem wel toegestaan enkele schapen voor zichzelf te houden. De meeste herders zijn in de anonimiteit verdwenen, maar dat gaat niet op voor Klaas van Essen. Toen tijdens de Napoleontische overheersing alle mannen tussen de twintig en de veertig jaar zich in 1811 als dienstplichtigen moesten laten registreren, riep dat alom verzet op. Zo ook bij Klaas van Essen. Iedereen die het maar horen wilde, vertelde hij dat hij niet van plan was voor die Fransen te gaan vechten. En hij verklaarde iedereen voor gek die dat wel wilde. Om aan te geven dat hij meende wat hij zei, rukte hij berichten van de overheid van de bomen. Dit aanzetten tot verzet bleef natuurlijk niet onopgemerkt. Klaas dook weliswaar onder, maar de Fransen wisten hem toch te pakken te krijgen en zetten hem gevangen in Utrecht. Tot een veroordeling is het niet gekomen, want bij de eerste de beste gelegenheid wist Klaas te ontsnappen. Vrij rondlopen was er niet meer bij, hij moest onderduiken en waar kon dat beter dan op de heide tussen Uddel, Garderen en Kootwijk? Er woonden daar nauwelijks mensen en de Fransen lieten zich daar niet zien. Om te overnachten bouwde hij plaggenhutten en op vaste plaatsen legden familie en bekenden voedsel en kleding, zodat hij op de hei kon blijven zwerven. Vooral Trijntje Bakker, later beter bekend als \u2018ouwe Trien\u2019, en haar broer Willem hielpen de onderduiker met wat ze maar missen konden. Door de nederlagen in Rusland begonnen de Fransen zich in 1813 terug te trekken uit Nederland tot ze uiteindelijk bij Waterloo werden verslagen. Op 30 november 1813 landde de zoon van Willem V, de latere Koning Willem I, in Scheveningen. Het grote nieuws bereikte ook Klaas, maar ondanks het vertrek van de Fransen voelde hij er weinig voor om zijn zwervend bestaan op te geven.Wat uit nood was geboren werd een vrijwillige keuze. Hij was nu echter niet meer alleen, maar hij trok over de heide met een kudde schapen. Hij vervreemdde wel steeds meer van de mensen. Als hij in de verte een herder met kudde zag aankomen, ging hij gauw de andere kant uit. Zelfs zijn familie, die hem vroeger had geholpen, zag hem nauwelijks. Het viel daarom des te meer op dat de weinige mensen waar Klaas nog wel contact mee had niet tot de geringsten behoorden: de latere koning Willem III en zijn broer\n\n\n\nprins Frederik. Nu was het zo dat de bewoners van Uddel en omgeving, zo dicht bij Paleis Het Loo, nogal gemakkelijk contact legden met de Oranjes. Beide kanten werden nauwelijks gehinderd door een afstandscheppend protocol. Daarbij kwam nog dat de Van Essens altijd al aanhangers van het Huis van Oranje, Prinsgezinden, waren geweest. Schaapherder Klaas en de beide prinsen konden het zo goed met elkaar vinden, dat ze regelmatig uren met elkaar van gedachten wisselden in het plaggenhutje in het Speulder- en Sprielderbos. Bewonderden de prinsen het vrije leven van een schaapherder? Gaf Klaas \u2013 door eenzaamheid en stilte wijs geworden \u2013 hen een frisse kijk op het leven? Waren de gesprekken van Koning Willem III met Klaas een verademing, vergeleken bij die van de Koning met zijn ministers? Waar deze gesprekken over gingen is helaas niet meer te achterhalen. Ook aan de omzwervingen van Klaas van Essen kwam een eind. Op 16 januari 1867 sloot hij voorgoed de ogen. Zijn graf in Garderen kan nog steeds bezocht worden. Het bestaat uit een liggende steen, omgeven met een ijzeren hekwerk. De erkentelijkheid van de Oranjes ging zo ver, dat Willem III drie jaar na het overlijden van Klaas de Zutphense steenhouwer Revelman opdracht gaf een grafzerk voor hem te maken. Op de steen staat gebeiteld: \u201cHier rust Klaas van Essen, Geb. 25 Februari 1783, Overl. 16 Januari 1867. In 41 leven schaapherder aan het Uddelermeer. De dankbare Prinsen uit het huis van Oranje. Z.M. Koning Willem III, Z.K.H. Prins Frederik der Nederlanden\u201d. Het onderhoud van het graf wordt tot op de dag van vandaag betaald door de koninklijke familie. De man die tijdens zijn leven niet wilde opvallen, valt nu op met zijn goed onderhouden \u2018koninklijk\u2019 graf. Maar er zijn nog andere aanwijzingen van de goede band tussen Klaas en het koningshuis. Er bestaat een aquarel van Klaas van Essen, die misschien vervaardigd is naar een olieverfschilderij van de hand van de \u2018Oranje-schilder\u2019 Nicolaas Pieneman. Het schilderij is verdwenen; de aquarel is via vererving uiteindelijk in Australi\u00eb terecht gekomen.", "Arend baron van Westerholt van Hackfort": "Arend van Westerholt is opgegroeid op het eeuwenoude huis Hackfort. Het gezin Van Westerholt leefde in redelijke welstand, maar aan deze situatie kwam in 1917 een abrupt einde. Borchard van Westerholt had het familievermogen voor het overgrote deel belegd in de bekende \u2018Russische Spoortjes\u2019. Als gevolg van de Russische Revolutie werden deze echter in \u00e9\u00e9n klap waardeloos. Na het verlies van het belegde vermogen was de familie voor haar inkomen vrijwel uitsluitend aangewezen op de opbrengst van het landgoed. Voor een adellijke levenswijze was dit ontoereikend. Het leven op Hackfort werd vergulde armoede. Dit gegeven zou in belangrijke mate het handelen van de familie na 1917 bepalen. Arend van Westerholt speelde hierin een bepalende rol. Kenmerkend is dat over deze zaken met niemand werd gesproken. Arend van Westerholt was een koppige man. De ruzie die zijn vader met het elektriciteitsbedrijf kreeg over de aanleg van elektriciteit op huis Hackfort, heeft hij zijn gehele leven volgehouden. Bij zijn overlijden in 1970 was Hackfort niet alleen nog altijd verstoken van elektriciteit, maar ook van gas en stromend water. \u201cIk ben bij een petroleumlamp geboren en wil er ook bij sterven\u201d, was een bekende uitspraak van Arend van Westerholt. Hoe het denken over de toekomst van het landgoed was gevorderd, bleek bij het overlijden van Borchard van Westerholt in 1934. Op dat moment was van de vier meisjes Van Westerholt, die allen de leeftijd van dertig jaar al hadden bereikt, er nog maar \u00e9\u00e9n in het huwelijk getreden. Freule Clara had aan de heerschappij van vader en broer weten te ontsnappen en was in 1929 gehuwd met Jan Loos, de zoon van een houthandelaar in Blokzijl. Borchard van Westerholt was zeer tegen dit huwelijk gekant, maar had het niet weten te voorkomen. Bij de verdeling van de erfenis werden Arend van Westerholt en zijn zusters Emma, Catharina (in de wandeling \u2018Zus\u2019 genoemd) en Sannie ieder voor een kwart gerechtigd in de eigendom van\n\n\n\nhet landgoed, maar hun gehuwde zuster kreeg haar erfdeel in contanten! De reden waarom de andere zusters niet trouwden (of beter gezegd: van vader en broer niet mochten trouwen) laat zich raden. Kost wat kost moesten complicaties bij de verdere vererving van het landgoed worden voorkomen. Arend van Westerholt studeerde rechten in Utrecht, was lid van de senaat van het studentencorps en vervulde na zijn studie enkele jaren een functie bij de rechterlijke macht. In 1938 vertrok hij bij het kantongerecht te Zutphen en hij zou daarna als ambteloos burger zijn dagen slijten. Hij was lid van de gemeenteraad van Vorden van 1939 tot 1962, met een onderbreking gedurende de oorlog, en was van 1953 tot 1958\n\n\n\nwethouder. Ook vervulde hij bestuursfuncties bij het Waterschap van de Baakse Beek en bij de HummeloEnschedese Kunstweg. In zijn functie van heemraad bij het waterschap was hij altijd zeer attent op het behoud van natuurwaarden. Toen de boterfabriek in Vorden het water van de Baakse Beek vervuilde, was hij degene die zich hiertegen krachtig teweerstelde. Arend van Westerholt heeft zijn reputatie als \u2018de lastigste man van Vorden\u2019 \u2013 hij zag zichzelf zo \u2013 tot na zijn dood waargemaakt. Hij heeft in zijn leven vele processen gevoerd. Het belangrijkste proces, dat jaren heeft gesleept, was dat tegen de ruilverkaveling Warnsveld, waar ook Hackfort bij betrokken werd. Alleen al het feit dat Hackfort in een ruilverkaveling werd opgenomen, was reden voor fel verzet. Arend van Westerholt wees hierbij onder andere op de risico\u2019s van een verlaging van de grondwaterstand op het landgoed. Maar het verzet leverde geen resultaat op. Zijn grootste triomf behaalde Arend van Westerholt in 1967, toen zijn strijd tegen de toedeling van gronden met succes werd bekroond. In een hoogst interessant vonnis van de rechtbank te Zutphen, waarin werd teruggegaan naar de beleningsoorkonde uit 1324, werd bepaald dat de wegen en allee\u00ebn op Hackfort altijd tot het landgoed hadden behoord en dus geen overheidseigendom waren. Arend van Westerholt wist hierna te bedingen dat de bermen van de wegen, en daarmee ook het pootrecht, bij het landgoed bleven. Het belang hiervan was dat hij zeggenschap hield over het aanzien van de wegen en dus geen gevaar liep dat de bepalingen van de Natuurschoonwet niet meer voor Hackfort zouden gelden. Aan de Natuurschoonwet waren namelijk belangrijke \ufb01scale voordelen verbonden en het verlies hiervan konden de Van Westerholts zich niet permitteren. Toen zijn zuster Catharina (freule Zus) in 1964 overleed, bleek hoe de familie verder met het landgoed wenste om te gaan. Verkoop was kennelijk nooit een optie geweest. De traditie zal zich hiertegen te zeer hebben verzet. Immers: sinds de eerste belening in 1324 was het goed Hackfort nooit verkocht, maar altijd door vererving in andere handen overgegaan. Deze traditie werd ook nu voortgezet: freule Zus had haar deel van het landgoed vermaakt aan de Vereniging Natuurmonumenten. Duidelijk werd nu dat de andere kinderen Van Westerholt dezelfde gedragslijn zouden volgen, zodat het landgoed als geheel in andere handen zou overgaan. Het is tekenend dat een erfgenaam niet in de familie werd gezocht, hoewel er in de familie van moederskant, dus in de familie Sloet, zeker kandidaten voor de vererving te vinden waren. In Duitsland leefden bovendien nog nazaten van het geslacht Van Westerholt. De situatie van de vergulde armoede op Hackfort zal de opvatting hebben doen ontstaan, dat particulier bezit van het landgoed \ufb01nancieel niet meer mogelijk was. Na het gesprek bij de notaris met betrekking tot de vererving van Hackfort bracht de toenmalige directeur van Natuurmonumenten, mr. H.P Gorter, een be. zoek aan landgoed en huis Hackfort. Na zijn opmerking dat het landgoed zo mooi gebleven was, sprak Arend van Westerholt de gedenkwaardige woorden: \u201cBij mij, mijnheer Gorter, verandert niets.\u201d De keuze voor Natuurmonumenten zal zijn gedaan omdat de families Van Westerholt en Gorter elkaar al jaren kenden. De vader van Gorter was landschapsschilder en had een huis in Vorden. In de Herensoci\u00ebteit van het dorp bij het huidige hotel Bakker zullen Borchard van Westerholt en Gorters vader elkaar hebben ontmoet. Arend van Westerholt stierf op 8 oktober 1970. Geheel volgens de traditie werd zijn stoffelijk overschot op een boerenkar naar zijn laatste rustplaats gebracht. In zijn testament had Arend van Westerholt nog een verrassing voor de gemeente Vorden in petto. Bepaald was namelijk dat de erfgenaam van het landgoed, Natuurmonumenten, nooit via een minnelijke regeling gronden van Hackfort aan de gemeente zou mogen verkopen. Men zou het dus altijd op onteigening moeten laten aankomen. Het landgoed had na de Tweede Wereldoorlog al heel wat grond aan de gemeente afgestaan. Zo was de grond rondom de windmolen van Hackfort aan de gemeente Vorden verkocht om woningbouw mogelijk te maken. Er was bovendien een rondweg aangelegd, grotendeels over tot Hackfort behorende grond. De laatste aanslag op Hackfort was de bouw van een waterzuiveringsinstallatie op grond van Hackfort. Het is bekend dat Arend van Westerholt het hiermede niet eens was, en waarschijnlijk heeft dit zodanig zijn misnoegen opgewekt dat hij besloot tot deze toch wel opmerkelijke testamentaire bepaling. Ook zuster Clara, die van de eigendom van Hackfort was uitgesloten, liet haar vermogen na aan Natuurmonumenten. Haar bezit was door een uitgekiend beleggingsbeleid van haar echtgenoot Jan Loos gegroeid tot miljoenen guldens. Was Arend van Westerholt een vroege natuurbeschermer? Zijn motieven waren ongetwijfeld anders dan die van de moderne natuurbeschermer. Voor hem stond natuurbehoud ten dienste van het behoud van de wild- en visstand. Volgens het bekende principe van de jacht moest er geoogst kunnen worden. Hackfort \n\n\n\nis tijdens het leven van Arend van Westerholt zijn jachtgebied geweest, waar volgens de regels van de weidelijkheid werd gejaagd. Toen Arend van Westerholt zijn ogen sloot, kon de zorg voor de toekomst van het landgoed, die zijn leven had beheerst, van hem afvallen. Het landgoed zou niet uiteenvallen, maar als geheel bij een nieuwe eigenaar een nieuwe toekomst tegemoet gaan. Door de keuze van een rechtspersoon als eigenaar zou de situatie van vergulde armoede van Hackfort verdwijnen. De verdiensten van Arend van Westerholt voor het behoud van landgoed Hackfort zijn onmiskenbaar. De wijze waarop hij en zijn familie hiermede zijn omgegaan geeft inhoud aan het bekende adellijke principe \u2018noblesse oblige\u2019. Vooral de zusters van Arend van Westerholt hebben zich hier grote opofferingen voor moeten getroosten.", "Gherard van der Leempt": "Een twintigtal jaren nadat Johannes Gutenberg te Mainz de boekdrukkunst had uitgevonden verscheen op het huidige Nederlandse grondgebied, in 1473, het eerste gedrukte boek: de Historia scholastica super Novum Testamentum van Petrus Comestor, de grootste samenvatting van de bijbelse geschiedenis die de middeleeuwen gekend hebben. Verantwoordelijk voor de uitgave waren de \u2018magisters\u2019 Nicolaes Ketelaer en Gherard van der Leempt in Utrecht. De eerste stamde uit een zeer vooraanstaande en welgestelde familie ter plaatse. De tweede was een rondreizende typograaf, die nu eens voor zichzelf, dan weer voor anderen drukte. Hij was de zoon van Thys van der Leempt, een smid die in de Grotestraat te Nijmegen woonde in een huis naast de \u2018Rode Leeuw\u2019, waarin tevoren Gherard van der Leempt senior had gewoond. Gherard junior is als jongeman vrij spoedig uit Nijmegen naar het buitenland vertrokken. Er zijn aanwijzingen dat hij in Mainz zijn opleiding als boekdrukker heeft gevolgd bij Johann Fust en Peter Schoeffer, beiden leerlingen van Gutenberg, maar ook in Keulen bij de gerenommeerde drukkers Ulrich Zell en Konrad Winters van Homburg. Toen het atelier van laatstgenoemde, dat was ondergebracht aan de Keulse universiteit, wegens verbouwingswerkzaamheden moest sluiten, vertrok Van der Leempt naar Utrecht, op uitnodiging van Ketelaer. Dit gebeurde waarschijnlijk op voordracht van de uit Nijmegen afkomstige Willem de Heze (\u2020 1477), kanunnik van de Sint-Salvator in Utrecht, en een vermaard biblio\ufb01el. Dit driemanschap vormde een ideale combinatie om een drukkerij-uitgeverij op te zetten: de theoloog en jurist Willem van Heze koos de teksten uit, Ketelaer was de kapitaalkrachtige en commercieel denkende ondernemer, en Van der Leempt was verantwoordelijk voor de technische uitvoering, waarbij hij zich laat kennen als een creatief ontwerper en lettersnijder. Het Utrechtse bedrijf van Ketelaer en Van der Leempt heeft slechts twee jaar bestaan, maar publiceerde liefst 32 verschillende, soms omvangrijke uitgaven. Daaronder was een opvallend aantal eerste drukken, zoals werk van Thomas van Kempen, en een Latijnse uitgave van Vanden Vos Reynaerde . Na de liquidatie van zijn bedrijf in 1475 keerde Van der Leempt terug naar het buitenland, waarbij Keulen en Augsburg als mogelijke plaatsen van vestiging kunnen gelden. In de periode 1475-1479 verzorgde hij vijf ongedateerde uitgaven, die in de bibliogra\ufb01sche vakliteratuur worden toegeschreven aan de \u2018Drukker van Alexander Magnus\u2019. In laatstgenoemd jaar keerde Gherard van der Leempt terug naar zijn geboortestad, waar vier bescheiden uitgaven van zijn persen kwamen. Op 23 augustus 1479 drukte hij een boekje van Engelbert Messemaker, sinds 1476 prior van het Nijmeegse Broerenklooster. Van dezelfde auteur werd rond diezelfde \n\n\n\ntijd een tweede, wat omvangrijker werk gedrukt. Beide werkjes werden binnen enkele jaren al nagedrukt door Jan van Westfalen in Leuven. Van twee andere werkjes, die slechts in gehavende toestand bewaard gebleven zijn, is het niet zeker dat zij ook van de Nijmeegse pers van Gherard van der Leempt kwamen, maar gezien het taalgebruik en de auteur ligt het zeer voor de hand. Het eerste is een biechtboekje, en het tweede een almanak, opgesteld door de Nijmeegse medicus-priester Henric Spycker, die als kanunnik verbonden was aan de Sint-Stevenskerk. Tussen 1484 en 1491 was Gherard van der Leempt met zijn drukkerij gevestigd te \u2019s-Hertogenbosch, in de Kerkstraat naast de school. Uit die periode stammen dertien uitgaven, traditionele werkjes van geringe omvang, grotendeels bestaande uit schoolboekjes en stichtelijke werkjes. Na zijn dood rond 1491 zette zijn weduwe Fyke van Beeck de boekhandel voort, totdat zij in 1519 hertrouwde met Jorden van Maren, alias Van den Oetheren. De eerste Nijmeegse boekdrukker Gherard van der Leempt komt zijdelings ter sprake in een detectiveroman, die de antiquaar Arthur Freeman schreef onder het pseudoniem S. Barkworth: The Nijmegen Proof. A Romance of Rare Books (Philadelphia 1988; oplage 650 exemplaren). Daarin gaat het over de drukproef van een verloren gegane Latijnse tekst, die op een veiling te koop wordt aangeboden. Deze tekst zou te Nijmegen gezet zijn in beweeglijke letters die ouder zijn dan die van Gutenberg.", "Bram Hammacher": "Muziek was de eerste passie van Bram Hammacher. Na een jaar zangles kreeg hij in 1909 vioolles van Nicolette van de Kamer. Door haar leerde hij muziek van Bach, Schumann en Brahms kennen. Na zes jaar vioolles bespeelde hij het instrument uitstekend. Nicolette van de Kamer bracht hem ook op de hoogte van de Nederlandse en Duitse literatuur. Hij kreeg bewondering voor de schrijvers Kloos, Van Deyssel en Gorter, maar het meest voor Gezelle. Met de beeldende kunst raakte de jonge Hammacher bekend door artikelen in het weekblad de Amsterdammer . Toen de criticus Plasschaert in 1914 naar Middelburg kwam om een lezing over Van Gogh te houden, woonde Bram die bij. Om zijn vaardigheden op het gebied van de kunst te vergroten, volgde hij teken- en schilderlessen. In de zomer van 1911 bezocht hij voor het eerst een tentoonstelling in Domburg, waar verschillende kunstschilders woonden. Aan het eind van de 19de eeuw was Walcheren in trek bij kunstenaars uit Nederland en Belgi\u00eb. Middelburg, Veere, Westkapelle en Domburg\n\n\n\n\n\nhadden door hun oer-Hollands karakter en ligging aan zee grote aantrekkingskracht op kunstenaars. Bram zag ook werk van Mondriaan, die in de jaren 1911 en 1912 in Domburg exposeerde. Bijna al deze ervaringen vielen samen met zijn HBS-tijd (19111916) in Middelburg. Op de HBS leerde hij de bioloog Pieter Cornelis van der Wolk kennen, die behalve een ruimdenkend persoon ook een goed cellist was. Op wekelijkse avonden speelden zij samen sonates van Beethoven en Mozart. Van der Wolk was ge\u00efnteresseerd in de beeldende kunst en wees Hammacher op het werk van Freud en de psychoanalyse. Na zijn HBS-tijd volgde Hammacher een opleiding bij de jurist W.A. Kleyn van de Poll met de bedoeling notaris te worden. Toen Kleyn van de Poll naar Utrecht werd overgeplaatst, verhuisde Hammacher mee, maar de notari\u00eble studie boeide hem weinig. Hij had meer belangstelling voor muziek en beeldende kunst. De concerten van het Concertgebouworkest in Utrecht woonde hij met veel plezier bij. In Utrecht leerde hij ook P.H. Ritter jr. kennen, die als hoofdredacteur van het Utrechtsch Provinciaal en Stedelijk Dagblad redacteuren zocht en die Hammacher in het begin van 1920 de mogelijkheid bood medewerker te worden. Zijn eerste bijdragen gingen over beeldende kunst in de 19de en 20ste eeuw, maar al spoedig schreef hij ook stukken over literatuur. Tot 1927, toen hij kunstcriticus werd bij de Nieuwe Rotterdamsche Courant , zou Hammacher ruim 320 artikelen schrijven. Een theoreticus of systeembouwer is Hammacher nooit geweest, en een echte wetenschapper zou hij niet worden. In Hammachers vroege kritieken valt zijn fascinatie voor het leven op. Hij zag kunst als manifestatie van een levensvisie en hij herkende die instelling ook in het werk van vitalisten als Rilke en Marsman en in de brieven van Van Gogh. Om zich meer in kunst te verdiepen, bezocht Hammacher in 1921 Toscane en daarna Parijs. Na zijn terugkeer besteedde hij veel aandacht aan het werk van Floris Verster (1861-1927). Op 13 juli 1938 vond in Otterlo de opening plaats van het Rijksmuseum Kr\u00f6ller-M\u00fcller, waarin de door Helene Kr\u00f6ller-M\u00fcller bijeengebrachte kunstcollectie was ondergebracht. Helene Kr\u00f6ller was de eerste directeur tot haar overlijden op 14 december 1939. Na haar dood werd er geen directeur benoemd. W. Auping bleef assistent en conservator. In november 1940 liet S. van Deventer, die de rechterhand was geweest van het echtpaar Kr\u00f6ller-M\u00fcller, zich benoemen tot \u2018Ehrendirektor\u2019 van het museum. Na de bevrijding werd hij vanwege zijn pro-Duitse houding geschorst, waarop Auping werd benoemd tot waarnemend directeur. De kunstcollectie, die in de oorlog was opgeborgen, werd uit de schuilkelder gehaald en was op 6 oktober 1945 weer in het museum te bezichtigen. Er werd vervolgens een directeur voor het museum gezocht. Op 1 juli 1947 werd Hammacher benoemd tot waarnemend directeur, niet tot directeur, omdat minister Gielen wachtte op het rapport van de commissie-Beresteyn die het verleden van Van Deventer onderzocht. Na kennisname van het rapport ontsloeg minister Gielen op 6 juli 1948 de laatste wegens zijn \u2018nationaal-socialistische gezindheid\u2019 gedurende de oorlog, en zo kon Hammacher op 1 oktober 1948 benoemd worden. Hoewel hij geen museumervaring had, begon hij onmiddellijk met de herinrichting van de collectie. Helene Kr\u00f6ller had de expositie zo geordend dat de bezoeker een ontwikkeling zou zien van het positief realisme tot de abstracte kunst van Van der Leck en Mondriaan. Hammacher vond deze ordening te gekunsteld. Bovendien had het museum nog veel weg van een woonhuis vanwege de Perzische tapijten, meubels,\n\n\n\nbeelden en vitrinekasten. Hammacher wilde rekening houden met de wens van de Kr\u00f6llers, maar richtte de collectie in volgens een chronologisch-thematische ordening. H.P. Bremmer, voorheen de adviseur van Helene Kr\u00f6ller, was het met de herinrichting niet eens. Hij vond het onbegrijpelijk, dat de \u2018Bremmerianen\u2019 zoals Van Daalhoff, Nieweg en Zandleven, kunstenaars van de tweede rang, niet meer werden ge\u00ebxposeerd. Hammacher verzette zich tegen de op louter esthetiek gerichte beschouwingen van Bremmer en de manier waarop hij de kunst wilde tonen. Ook had hij moeite met diens opvatting Van Gogh als een ge\u00efsoleerde \ufb01guur te zien. Hij liet bovendien de donkere lijsten om de schilderijen van Van Gogh vervangen door lijsten in een lichtere kleur. De verhouding tussen Hammacher en Bremmer bleef problematisch, daar Bremmer als \u2018erfgenaam van Helene Kr\u00f6ller\u2019 deel uitmaakte van de Commissie van Bijstand, die de directeur moest adviseren. Voor een doortastend museumbeleid was Bremmer een sta-in-de-weg. Verder had Helene Kr\u00f6ller in 1933 strenge voorwaarden geformuleerd voor een eventuele uitbreiding van haar museumcollectie. Zij wilde de kwaliteit en het karakter van haar verzameling bewaren. Die had, volgens haar, een ide\u00ebel, wetenschappelijk en ethisch doel en was in samenspraak met Bremmer bijeengebracht. Zij wilde voorkomen dat na haar dood werk van \u2018mindere\u2019 kunstenaars in het museum terecht zou komen. De gedragslijn die zij had geformuleerd, liet weinig speelruimte, omdat nieuwe schilderijen minstens twintig jaar op zicht moesten hangen en Bremmer met de aankoop akkoord moest gaan. Uitbreiding van de collectie was een hachelijke onderneming, want H.M. Jeekel, bestuurslid van de Kr\u00f6ller-M\u00fcller Stichting, had Hammacher een belofte laten tekenen dat hij de wensen van Helene Kr\u00f6ller zou eerbiedigen. Terwijl het verzamelbeleid aangaande de schilderkunst restricties kende, was er niets bepaald over beeldhouwkunst. Hammacher zag hier een opening voor een nieuw aankoopbeleid. Hij voorzag dat het aankopen van beeldhouwwerk geen problemen zou geven voor het uitbreiden van de collectie. Op de omslag van de museumcatalogus van 1949 liet hij Wilhelm Lehmbrucks Staande vrouwen\ufb01guur (1910) afbeelden. In Nederland was de moderne beeldhouwkunst stiefmoederlijk bedeeld en de verzamelingen waren vooral nationaal en op Frankrijk geori\u00ebnteerd. Het Stedelijk Museum, Museum Boijmans en het Haags Gemeentemuseum beschikten over een bescheiden collectie beeldhouwwerken. Omdat Helene Kr\u00f6ller ook al enige beelden had verworven onder andere van Joseph Mendes da Costa, Johan Altorf, John R\u00e4decker en Lambertus Zijl, kon Hammacher daarop voortbouwen. Na aankoop van enkele werken van Nederlandse beeldhouwers kocht Hammacher in 1948 op de internationale markt twee beelden van Ossip Zadkine (1880-1967). De grote Zadkine-tentoonstelling die vanaf april 1948 drie maanden in het Stedelijk Museum te Amsterdam te zien was, werd het begin van een langdurig contact tussen Hammacher en de beeldhouwer. Hij moedigde ook de Commissie van Bijstand aan \u2013 hoewel Bremmer zei dat hij geen behoefte had aan Zadkine \u2013 deze expositie te gaan bekijken. Hammacher kocht een mooi geaderd marmeren beeld Torso, getiteld Clementius (1941) en een klein markant brons Zittende Vrouw (1937). Zadkine had het beeld in New York gemaakt na zijn vlucht uit Frankrijk en hij schreef blij te zijn dat het in het Rijksmuseum Kr\u00f6ller-M\u00fcller was terechtgekomen. In 1952 verwierf Hammacher ook een groot houten beeld van Zadkine, dat de oudtestamentische \ufb01guur Rebecca voorstelde. Het kwam uit Parijs waar het na de vlucht van Zadkine was achtergebleven. Met de verwerving van de drie Zadkine-beelden kon Hammacher zijn aankoopbeleid internationaal kleur geven. Zijn voorkeur ging uit naar oudere beelden waaraan ambachtelijkheid viel af te lezen.Van meer betekenis was de verwerving van een drietal beelden van Auguste Rodin (1840-1917), die algemeen als de grondlegger van de moderne beeldhouwkunst wordt gezien. Hij kocht Masker van Hanako (1908), Studie voor Eustache de St. Pierre (1884) en Gehurkte vrouw (1882), een \ufb01guur met een opvallend onoverzichtelijke anatomie. Ruimtelijke werking was een belangrijk begrip in Hammachers denken; vandaar dat hij meer contacten had met beeldhouwers dan met schilders. Voor hem was overigens op het gebied van de kunst abstractie niet belangrijker dan \ufb01guratie. In 1948 publiceerde Hammacher in de \u2018Palet Serie\u2019 een boekje over Vincent van Gogh en in 1949 verscheen de Catalogus van 264 werken van Vincent van Gogh behorende tot de verzameling van het Rijksmuseum Kr\u00f6ller-M\u00fcller . Zijn boek Beeldhouwkunst van deze eeuw en een schets van haar ontwikkeling in de negentiende eeuw werd het boek van de maand. In Phantoms of imagination hield Hammacher zich uitvoerig bezig met de verbeelding in het artistieke scheppingsproces: wat drijft de kunstenaar tot zijn creatie en hoe komt het kunstwerk uiteindelijk tot stand. Het interessante boek werd in Nederland nauwelijks opgemerkt. Hammacher kreeg in 1958 de P.C. Hooftprijs voor zijn essayistisch werk, en op 28 maart\n\n\n\nvan dat jaar volgde zijn benoeming tot doctor honoris causa aan de Rijksuniversiteit Utrecht. Op 1 juli 1963 nam Hammacher afscheid van het museum dat door hem een internationale uitstraling had gekregen; hij werd opgevolgd door Rudi Oxenaar. In hetzelfde jaar verhuisde hij van Otterlo naar \u2019s-Gravenhage. Op 1 september 1968 zou hij ook afscheid nemen aan de Technische Hogeschool in Delft, waar hij in 1952 was benoemd tot hoogleraar in de kunstgeschiedenis. Ondanks de vele reizen en drukke bezigheden was het schrijverschap voor Hammacher een grote uitdaging gebleven. Hij hield honderden voordrachten over kunst, schreef honderden artikelen en enkele belangrijke boeken over de beeldhouwkunst. Dat deed hij tot op hoge leeftijd. Zo publiceerde hij tussen 1967 en 1994 onder meer over Henry van de Velde, Barbara Hepworth, Marini, Ren\u00e9 Magritte, Fausto Melotti, opnieuw over Van Gogh, over Jean Pierre Raynaud en Seurat. Beroemd is zijn boek The Evolution of modern Sculpture, Tradition and Innovation uit 1969 over 20ste-eeuwse beeldhouwkunst. Op 17 maart 1990 kreeg hij in Mus\u00e9e d\u2019Orsay nog de bijzondere onderscheiding Commandeur des Arts et Lettres. In Nederland werd hij bij zijn honderdste verjaardag in 1997 ge\u00eberd met een door hem in te richten tentoonstelling in Kr\u00f6ller-M\u00fcller. Hij koos voor vier Spaanse beeldhouwers: Picasso, Gonz\u00e1les, Mir\u00f3 en Chillida \u2013 oude liefdes \u2013 waar hij echter tijdens zijn jaren als museumdirecteur niet aan was toegekomen. Sinds 1978 woonde Hammacher met zijn echtgenote in Brussel; tot het eind van zijn leven bezocht hij musea en exposities als de Bi\u00ebnnale in Veneti\u00eb. Zijn laatste levensjaren bracht hij door in Abano Terme in Itali\u00eb, waar hij in 2002 overleed.", "Piet Koenen": "Piet Koenen groeide met drie zussen en een broer op in Millingen, waar velen hun brood verdienden op de steenbakkerijen, het water en de scheepswerf. Piet kon goed leren en mocht naar de Rijkskweekschool in \u2019s-Hertogenbosch. Wegens geldgebrek van zijn ouders kon hij de school niet afmaken. Net als zijn vader vond hij zijn bestaan als parlevinker op de Rijn en Waal. Met een bootje ging hij de schepen langs om levensmiddelen en scheepsbenodigdheden aan de man te brengen. Hij sloot zich weldra aan bij het in 1896 opgerichte, als toneelclub begonnen, Millingse fanfarekorps \u2018Ons Genoegen\u2019, waarvan hij lange tijd (1900-1913) secretaris en later ook nog enkele jaren (1924-1926) voorzitter zou zijn. Nog langer was zijn staat van dienst bij de oudste Millingse vereniging, het uit 1852 daterende schuttersgenootschap \u2018Orde, Eendracht, Vreugde\u2019 (OEV). Daarvan was hij tussen 1902 en 1935 secretaris en vervolgens tot aan zijn dood in 1947 voorzitter-president. Een belangrijke rol speelde Koenen in de tweespalt die aan het einde van de 19de eeuw ontstond in Millingen. De dorpselite onder aanvoering van burgemeester Karel Reijmers, steenfabrikant/wethouder Steven Arntz en pastoor Martinus Graat kwam in con\ufb02ict met een groep \u2018fanfaristen\u2019 onder leiding van Koenen en schoolhoofd meester Josef van de Berg, de oprichter en eerste dirigent van \u2018Ons Genoegen\u2019. Koenen en Van de Berg namen het op voor de Millingse arbeiders, stelden misstanden in het Millingse gemeentebestuur aan de kaak en dreven de spot met de geestelijkheid. In de ogen van de dorpsbaronnen was met name het schuttersgebouw van OEV, waar \u2018Ons Genoegen\u2019 toneeluitvoeringen gaf, een broeinest van gezagsondermijning. Binnen de kortste keren was het dorp verdeeld in twee partijen, de \u2018natten\u2019 (de elite) en de \u2018dreugen\u2019 (de arbeiders). De vergaderingen van het schuttersgenootschap verliepen tumultueus; in 1901 scheidde de elite zich af en richtte een eigen schutterij\n\n\n\nop onder de naam OEV 1. Ook in de pers en de gemeenteraad kwam het tot felle botsingen tussen beide partijen. Piet Koenen richtte in 1902 zelfs speciaal een krant op om de aanval op de gevestigde orde te openen. Het optreden van steenfabrikant Steven Arntz stelde hij in De Nieuwe Courant op \u00e9\u00e9n lijn met het despotische regime van de Russische tsaar. Burgemeester Reijmers danste volgens Koenen naar de pijpen van Arntz. In een reeks satirische artikelen nam hij de toestand in \u2018Peppeldorp\u2019 op de korrel. Er werd, aldus Koenen, met twee maten gemeten. Zo kon de\n\n\n\nelite in de plaatselijke herberg (gerund door familie van de burgemeester) tot ver na sluitingstijd doorborrelen, terwijl tegen hemzelf en enkele medestanders proces-verbaal werd opgemaakt wegens \u2018kof\ufb01ehuisovertreding\u2019. Koenen en de zijnen weigerden de opgelegde gulden boete te betalen en kozen voor een dag hechtenis. Zij lieten zich in hun beste pak en met hoge hoed op demonstratief met een koets naar de gevangenis rijden om een dag te zitten. Toen zij de andere dag terugkeerden werden zij in Millingen door een grote menigte toegejuicht. Koenen schroomde ook niet bij de regering in \u2019s-Gravenhage aandacht te vragen voor de \u2018wantoestanden\u2019 in Millingen. Hij stuurde minister Abraham Kuyper van Binnenlandse Zaken enkele exemplaren van zijn krant op, en verzocht hem in te grijpen en een einde te maken aan het \u2018familiebewind\u2019 en \ufb01nancieel wanbeheer van burgemeester Reijmers. De Gelderse commissaris van de koningin J.H.M. baron Mollerus van Westkerke stelde op verzoek van Kuyper een diepgaand onderzoek in. Vertegenwoordigers van de strijdende partijen, ook Koenen, werden ontboden om op het provinciehuis inlichtingen te verstrekken. De verslagen hiervan laten zien hoe woedend de elite was op Koenen. Steven Arntz en de zijnen protesteerden heftig tegen diens \u2018schendblad\u2019. E\u00e9n van de \u2018natte\u2019 schutters meldde de commissaris zelfs dat Koenen destijds wegens wangedrag van de Rijkskweekschool was verwijderd. Mollerus kwam tot de conclusie dat Reijmers zeker fouten had gemaakt, maar hij zag onvoldoende reden om te adviseren tot heenzending van de burgemeester. Kuyper was minder mild. Hij oordeelde dat Reijmers het zo bont had gemaakt dat hij beter kon opstappen. Maar op aandringen van Mollerus mocht hij uiteindelijk toch blijven. De krant van Koenen, in de ogen van Steven Arntz \u201ceen misbaksel van geboorte, dun van vel en vies van inhoud\u201d, was geen lang leven beschoren. Naast de satire had zij de lezers ook niet veel te bieden. Plaatselijke nieuwtjes stonden er nauwelijks in en Millingse advertenties waren een uitzondering. De middenstanders in het dorp behoorden tot de \u2018natten\u2019 of durfden niet in de krant te adverteren uit vrees voor verlies van klandizie. Na anderhalf jaar hield het blad op te verschijnen. Koenen bleef zich echter roeren en richtte zijn pijlen nu op de politiek. In 1912 slaagde hij erin een raadszetel te veroveren. Samen met enkele gelijkgezinden vormde hij een progressieve katholieke fractie. De Millingse geestelijkheid maakte zich grote zorgen over de activiteiten van deze \u2018rooien\u2019. In verkiezingspam\ufb02etten werd gewaarschuwd niet op Koenen en de zijnen te stemmen. Het baatte niet. Koenen werd in 1915 zelfs tot wethouder gekozen. Op zijn initiatief kwamen onder meer loonsverhogingen voor gemeentewerklieden tot stand. In de gemeenteraad kruiste Koenen regelmatig de degens met burgemeester Reijmers. In 1919 verliet hij demonstratief de vergadering uit protest tegen het dominante optreden van de burgemeester. Twee jaar later diende hij zelfs een motie van afkeuring in tegen Reijmers omdat deze tijdens de kermis de troon van OEV 1 had bestegen. Dat was volgens Koenen in strijd met de onpartijdige positie die de burgemeester diende in te nemen. Reijmers stelde echter dat het ging om een particuliere aangelegenheid waar de raad niets mee te maken had en weigerde de motie in stemming te brengen. De verhouding tussen Koenen (wethouder van 1915 tot 1923 en van 1927 tot 1935) en de burgemeester bleef ook in latere jaren gespannen. Toch was het Piet Koenen die, toen Reijmers in 1931 wegens ziekte de raad niet kon voorzitten, hem namens de gemeenteraad een spoedig herstel toewenste. Ook sprak hij een jaar later bij het afscheid van Reijmers zijn waardering uit voor wat de burgemeester voor Millingen had gedaan. En bij het overlijden van Reijmers in 1941 besloot de raad op voorstel van Koenen voor het presentiegeld van een raadsvergadering missen te laten lezen voor zijn zielenheil. De kinderen van Piet Koenen leden overigens wel onder de politieke activiteiten van hun vader. Zij werden in het dorp uitgescholden voor \u2018schosmalisten\u2019(socialisten). Op de door zusters geleide katholieke dorpsschool moesten zij met medeleerlingen in de klas bidden dat alleen \u2018goede katholieken\u2019 zouden winnen bij de raadsverkiezingen. De tweelingzussen Cor en Mies pikten dat niet en stapten op. \u201cDat hebben jullie goed gedaan\u201d, zei vader Piet toen ze thuiskwamen, en hij deed hen vervolgens op de openbare school. Ofschoon hij veel had aan te merken op de manier waarop katholieken in Millingen zich gedroegen, heeft Piet Koenen zich nooit afgewend van de kerk en het geloof. \u201cNooit deden wij dingen in strijd met het kerkelijk belang\u201d, aldus Koenen tegen een verslaggever van het socialistische blad Voorwaarts, die hem in 1925 kwam opzoeken. \u201cDe heer Koenen maakte op ons den indruk een zeer democratische en wellevende persoonlijkheid te zijn. In het dorp draagt men hem veel achting toe\u201d, noteerde de journalist. Koenen was een strijdbaar en rechtschapen man, die geen blad voor de mond nam. In het heetst van de strijd ging hij daarbij wel eens over de schreef en kon\n\n\n\nhij tegenstanders fors provoceren. Voor het Millingse verenigingsleven heeft hij door zijn langdurige bestuursfuncties veel betekend. De \u2018gewone man\u2019 kon altijd bij hem terecht voor raad en daad. Velen maakten daar dankbaar gebruik van. Tekenend is wel dat mensen vaak \u2019s avonds bij hem kwamen voor hulp of advies, overdag wilden ze niet aan de deur gezien worden. \u201cHij smeerde voor heel Millingen d\u2019n botterham\u201d, heeft iemand eens gezegd, \u201cmaar hij had eiges niks te eten.\u201d Dat laatste viel wel mee, want Koenen verdiende naast zijn boterham als parlevinker er ook nog wat bij door zijn politieke functies. Een grote tegenslag was wel dat in de jaren \u201930 zijn rietgedekte dijkhuisje door blikseminslag afbrandde. Alle bezittingen gingen verloren. Het gezin wist het brandende pand maar net op tijd te ontvluchten. In de oorlogsjaren toonde Koenen zich een geharnaste tegenstander van de Duitse bezetters en hun handlangers. Verzoeken van de NSB om het schuttersgebouw van OEV te mogen huren voor vergaderingen, gingen de prullenmand in. \u201cMet mijn medewerking krijgen ze het gebouw nooit, dan moeten ze het maar met geweld nemen\u201d, sprak Koenen en het bestuur steunde hem unaniem. Na de oorlog keerde Koenen nog korte tijd terug als raadslid en wethouder. Bij de herbegrafenis van vijf omgekomen Britse vliegers in oktober 1945 hield hij een toespraak die veel indruk maakte. \u201cWe hebben de Duitsers eruit gebonjourd en ze komen er nooit meer in.\u201d Koenen overleed na een kort ziekbed in 1947. De verslagenheid was met name bij het schuttersgenootschap OEV groot. \u201cEr is een edel en rechtvaardig mens van ons heengegaan\u201d, aldus de vice-voorzitter. Alle leden gaven een gulden om een mooie grafsteen (met foutief geboortejaar!) voor hun voorzitter te kunnen realiseren. Daarnaast werden er twintig missen voor hem gelezen. Het gemeentebestuur stelde nog in hetzelfde jaar voor een straatnaam naar de oud-wethouder te vernoemen. Dat ging niet zonder slag of stoot, want ook in het naoorlogse Millingen was er nog een duidelijke scheidslijn tussen \u2018nat\u2019 en \u2018dreug\u2019. \u2018Natte\u2019 raadsleden maakten bezwaar en stelden dat dan ook oud-burgemeester Reijmers een straatnaam verdiende. Na veel gepraat kreeg Koenen zijn straat, Reijmers volgde later. Een halve eeuw na zijn dood blijkt Piet Koenen nog niet vergeten. In 2005 gaven de redacties van De Gelderlander en het Millings Jaarboek \u2018de Pieter Jelles Troelstra van Millingen\u2019 een plaats in de top tien van markante dorpsbewoners.", "Hendrik Hoogers": "De vader van Hendrik Hoogers dreef met succes een leerlooierij en een handel in lederwaren in zijn woning aan de Grote Markt in Nijmegen. Hij kwam tot aanzien toen hij in 1748 door prins Willem IV benoemd werd tot lid van het College van Gemeenslieden. Hendrik was de oudste zoon van het echtpaar Hoogers en voorbestemd het leerlooiersbedrijf en de winkel over te nemen. Vader overleed toen Hendrik\n\n\n\n\n\nzeven jaar was. Moeder hertrouwde twee jaar later met een bakker uit Tiel, die zijn nering opgaf om in Nijmegen leer te looien. Ook hij overleed voortijdig, maar in 1759 trouwde Jacoba Clemens opnieuw, nu met Jan Broesterhuysen (1715-1789), eigenaar van een looimolen op de stadswal. Deze stiefvader van Hendrik was van grote betekenis voor de ontwikkeling van het bedrijf en zijn latere opvolger. Over de opleiding die Hendrik Hoogers volgde is niets met zekerheid te zeggen. Het ligt voor de hand dat hij op de Latijnse School heeft gezeten, dat paste bij de opvoeding in zijn milieu. Van Broesterhuysen leerde Hendrik het leerlooiersvak. Maar ook ondervond de jongeling steun van zijn stiefvader bij de ontwikkeling van zijn liefhebberij: tekenen en schilderen. Broesterhuysen had in zijn jeugd leren graveren bij de bekende edelsmid Willem Roukens (1662-1736) en had zich daarnaast bekwaamd in tekenen en boetseren. Hij heeft zijn pupil ervan kunnen overtuigen dat van een kunstenaarsbestaan niet te leven viel en dat het bedrijf dus op de eerste plaats kwam. Zo ontwikkelde de jonge Hendrik zich tot leerlooier met een kunstzinnig hobby. Tot 1789, het jaar waarin Jan Broesterhuysen overleed, is Hendrik in de luwte van het leerlooiersbedrijf actief geweest. Zijn stiefvader deed de zaken en gaf zijn stiefzoon de ruimte zich in de kunst te bekwamen. Een echte kunstzinnige opleiding heeft Hoogers niet genoten, hij was autodidact. Wel is hij zijn leven lang omgegaan met kunstenaars als de beide broeders Van Eijnden, Roeland (1747-1819), tekenaar en kunsthistoricus, en Jacobus (1733-1824), tekenleraar, en met de portret- en genreschilder Johan Bernard Scheffer (1765-1809). Van hen heeft hij veel opgestoken. Het vroege werk van Hoogers als kunstenaar tot circa 1771 heeft het karakter van zoeken en leren. Uit deze periode is weinig werk overgeleverd. Vanaf 1771 nam zijn productie toe. Hij maakte vooral tekeningen, maar ook aquarellen en olieverfschilderijen. Geleidelijk aan ontwikkelde hij een techniek die uitstak boven de vaardigheden van de gemiddelde autodidact. Hij wilde in zijn oeuvre de beschouwer een beeld geven van wat hij zelf waarnam. Het aantrekkelijke van zijn topogra\ufb01sche tekeningen is dat hij daarin vaak groepjes mensen uitbeeldde, bijvoorbeeld spelende kinderen, werkende boeren, kreupele marskramers, die de afbeelding verlevendigen. Zijn werk was echter te rationeel, helder van atmosfeer en kleur, en miste zware accenten, waardoor de generatie na hem, de romantici, weinig belangstelling voor zijn kunst toonde. In de jaren \u201960 van de 19de eeuw werd Hoogers herontdekt. In Amsterdam, waar de aankomend leerlooier en hobbykunstenaar regelmatig voor zaken verbleef, ontmoette hij zijn eerste vrouw, Hermijna Tack. Zij huwden in 1772 in de Nieuwe Kerk en het jonge paar trok in bij de ouders te Nijmegen. Na de geboorte van zijn eerste zoon kocht Hendrik een huis aan de Korenmarkt, waar hij de rest van zijn leven zou wonen. Hier in de eigen woning vonden regelmatig bijeenkomsten plaats met kunstenaars en wetenschappers uit Nijmegen. Tot de vaste gasten behoorden eerder genoemde gebroeders Van Eijnden en J.B. Scheffer, maar ook de dichter en musicus Lambertus Stoppendaal (17461815), stiefvader Broesterhuysen en de etser Louis Bernard Coclers (1741-1817). In 1779 overleed Hermijna. Twee jaar later hertrouwde Hoogers met Cornelia van Ommeren uit Wageningen. De dood van Jan Broesterhuysen in 1789 betekende dat de hobbykunstenaar minder tijd kreeg om te tekenen en te schilderen. Hij moest zich vanaf dat moment actief gaan bemoeien met de bedrijfsvoering in de leerlooierij en in de leerhandel. De zaken liepen voorspoedig en Hoogers breidde zijn bedrijf uit. In 1790 kocht hij van zijn moeder een leerlooierij in de\n\n\n\nBottelstraat. Toen drie jaar later Jacoba Clemens overleed, erfde hij de looimolen die van Broesterhuysen was geweest. Hendrik Hoogers kwam uit een Oranjegezinde familie. Heel Nijmegen gold trouwens als een bolwerk van de Oranjes. Toch ontwikkelde hij zich tot een politiek gematigd maar desondanks vurig aanhanger van het patriottisme. De misstanden die voortvloeiden uit het heersende, autocratische, politieke bestel moeten hem van Oranje hebben vervreemd. Als patriot heeft hij met lede ogen aangezien hoe de koning van Pruisen in 1787 het gezag van zijn zwager Willem V herstelde ten koste van de vernieuwingsbeweging, waartoe Hendrik behoorde. Door zijn keuze voor de patriotten en dus tegen de orangisten, gelukte het Hoogers vooralsnog niet door te dringen tot de hoogste instellingen in Nijmegen: de Kerkenraad, het College van Gemeenslieden en de Raad. Dat veranderde toen in het najaar van 1794 de Franse troepen Nijmegen veroverden. Het gemeentebestuur werd aan de kant geschoven en er kwam een nieuwe Raad, waarvan Hendrik Hoogers deel uitmaakte. Voor het eerst zaten er in de Raad katholieken, waar de antipapist Hoogers niet blij mee geweest moet zijn. Hij was een gelovig protestant en in con\ufb02icten met katholieken bleek hij nimmer tot concessies bereid. Hendrik toonde zich een sterk onderhandelaar en een bekwaam bestuurder. Hij bemoeide zich vooral met aangelegenheden betreffende onderwijs en financi\u00ebn. Daarnaast zette hij zich in voor het behoud van de laatste bouwwerken op het Valkhof, dat door de provincie gesloopt was. In december 1795 werd Hoogers niet herkozen in de Raad. Zijn onverzoenlijkheid tegenover de katholieken, die toen een meerderheid in dit college vormden, zal daarbij ongetwijfeld een rol hebben gespeeld. De politiek onervaren katholieken slaagden er echter niet in orde op zaken te stellen in het stadsbestuur, waardoor in 1797 een nieuwe Raad moest worden gekozen. Hendrik keerde terug in dit college en werd schepen en daarna zelfs president-burgemeester. Tussen 1798 en 1802 maakte Hendrik geen deel uit van het gemeentebestuur. De leerlooier Hoogers moest alle zeilen bijzetten om zijn bedrijf draaiende te houden. De Franse bezetting en het slecht functionerende Bataafse bestuur in die jaren hadden de economie in het slop gebracht. Maar Hoogers wist met medewerking van zijn compagnon het hoofd boven water te houden. In deze ambteloze periode kreeg hij wat meer tijd voor zijn kunsthobby. Hij schilderde Italianiserende landschappen, en maakte tekeningen en schetsen die als basis dienden voor later werk. In 1801 behaalde hij de zilveren erepenning van de Maatschappij Felix Meritis met een ingezonden tekening voor een prijsvraag. Zo kreeg Hendrik Hoogers als kunstenaar ook buiten Nijmegen bekendheid. In het najaar van 1802 keerde hij terug in de gemeenteraad als lid en als schepen. Er volgde een periode waarin Hoogers zeer veel bestuurlijke activiteit aan de dag legde. Zo hield hij zich bezig met brandpreventie, stadsfinanci\u00ebn, toezicht op de wapenrusting van de burgermachten, wezenzorg en het openbaar groen. Op 2 januari 1805 werd hij opnieuw tot president-burgemeester benoemd. Deze benoeming bracht hem naar de top van zijn politieke roem, waarbij hij tot de belangrijkste burgers van Nijmegen ging behoren. Anderhalf jaar later werd hij benoemd tot schoolopzichter in het Rijk van Nijmegen, een taak die hij zeer serieus opvatte. Dit betekende dat hij in dit hele rayon scholen moest bezoeken en rapport van zijn bevindingen moest uitbrengen. Vanaf 1807 begon Hoogers met zijn gezondheid te tobben. Hij trad terug als burgemeester, maar bleef actief als schepen. Zijn carri\u00e8 Een jaar later bedankte Hendrik voor de benoeming als plaatsvervangend wethouder en lid van de vroedschap, omdat hij die posities onder zijn niveau achtte. Hij trok zich terug uit de politiek en wijdde zich verder aan zijn hobby. In 1809 en 1810 tekende hij een tiental fraaie stadsgezichten van Nijmegen, onder andere van de kapellen op het Valkhof, De Belv\u00e9d\u00e8re en nabij gelegen straatjes. Dit was de laatste grote serie tekeningen die Hoogers maakte. In 1810 keerde Hoogers terug in de raad, waarvan hij tot zijn dood zou deel uitmaken. De stad verkeerde intussen in een economische crisis. Ook met Hoogers ging het financieel slecht. Bezittingen die zijn vrouw Cornelia in Wageningen had, moesten worden verkocht. Maar de opbrengst bleek niet genoeg om alle \ufb01nanci\u00eble stroppen het hoofd te bieden. Hoogers moest een lening sluiten waarbij zijn looimolen als onderpand diende. De val van Napoleon maakte hij nog mee, evenals het bezoek dat de soeverein Willem I op 4 oktober 1814 aan de stad Nijmegen bracht. Ondanks een zekere restauratie van het ancien r\u00e9gime waren zijn patriotse \n\n\n\nidealen niet helemaal in rook opgegaan, immers de nieuwe regering had iets van democratie in zich. Daarnaast werd de bevoorrechte positie van de regentenstand enigszins teruggedrongen. Twintig dagen na het bezoek van de vorst overleed Hendrik Hoogers in zijn woning aan de Korenmarkt. Hij werd begraven in het familiegraf in de Sint-Stevenskerk.", "Gerrit Jacobus Kapteyn": "Gerrit Jacobus Kapteyn was afkomstig uit een echt onderwijsgezin. Zijn vader was hoofd van de gemeentelijke school in Bodegraven en diens naam komt dan ook voor in het verslag van hoofdinspecteur H. Wijnbeek betreffende de scholen in Zuid-Holland in 1838: \u201cDe onderwijzer Kapteijn is bejaard doch nog zeer bekwaam en maakt goede discipelen, kundiger dan op de gewone dorpsscholen.\u201d Als kind leed Gerrit aan de Engelse ziekte waardoor hij een opvallend grote schedel kreeg. De ziekte zelf genas overigens spontaan. Op jeugdige leeftijd werd hij kwekeling op de school van zijn vader en in die tijd moet hij een ongeloo\ufb02ijk aantal examens hebben afgelegd. Hiertoe reisde hij geregeld naar de Rijksuniversiteit Leiden om daar colleges in Grieks en Latijn te volgen. Die reis maakte hij \u2019s nachts per trekschuit en omdat hij daardoor \u2019s morgens vroeg in Leiden aankwam, hield hij tijd over voor het volgen van orgellessen. Het verhaal gaat dat zijn orgelleraar dan niet de moeite nam om zo vroeg uit zijn bed te komen, maar vanuit zijn bedstede op- en aanmerkingen naar zijn leerling schreeuwde! Op veertienjarige leeftijd bespeelde Kapteyn het orgel van de kerk in Bodegraven. Zijn colleges klassieke talen moest hij opgeven toen hij werd aangenomen als secondant aan de bekende kostschool van J. van Wijk Roelandsz. in Kampen. Na zijn dagtaak studeerde hij \u2019s avonds voor zijn examens. Wanneer hij in slaap dreigde te vallen stopte hij zijn voeten in een teiltje ijskoud water om wakker te blijven. Dankzij een bijna onuitputtelijke energie en doorzettingsvermogen behaalde hij met uitstekende resultaten zijn kandidaatsexamen letteren in Leiden. Evenals zijn vader koos Gerrit voor het onderwijs en meer speci\ufb01ek voor het beroep van kostschoolhouder. Het echtpaar Kapteyn vestigde zich in Voorschoten en opende daar een jongenskostschool die hoofdzakelijk door Haagse jongelui werd bezocht. Het moeten nogal verwende jongelingen zijn geweest met weerzin om zich aan de noodzakelijke schooldiscipline te onderwerpen. Deze eerste poging een dergelijk instituut\n\n\n\n\n\nte leiden, liep dan ook op niets uit; de taak was te zwaar voor het jonge paar. Al na enkele jaren besloot Gerrit de school op te geven en in 1840 was hij een van de 27 sollicitanten voor de vacature van kostschoolhouder (onderwijzer tweede rang) in Barneveld. De gemeentelijke kostschool van Barneveld genoot sinds de 18de eeuw een zekere reputatie dankzij kostschoolhouders als Paulus Kok, Johannes Timmerman en J. Kwantes. Als gevestigd onderwijzer behoefde Kapteyn \u2013 zoals tot dan toe gebruikelijk \u2013 geen vergelijkend examen af te leggen. Hij nam zijn benoeming aan en het inmiddels vier personen tellende gezin verhuisde naar Barneveld waar hij vol verve met zijn werk begon. Er was hem alles aan gelegen de naam en faam van de Barneveldse kostschool te bevestigen en zo mogelijk nog te verbeteren. Het eerste jaar kreeg Kapteyn te maken met persoonlijke \ufb01nanci\u00eble problemen en hij vroeg de gemeenteraad daarom om een grati\ufb01catie. De raad was daartoe niet ongenegen en niet in de laatste plaats ge\u00efmponeerd door het feit dat Gerrit Jacobus de door velen begeerde, maar doch door weinigen behaalde, onderwijsgraad eerste rang had behaald. Kapteyn kreeg vervolgens \u0192 200,\u2013 per jaar en vanaf 1847 \u0192 125,\u2013 en de toezegging dat hij in het vervolg niet meer verplicht was om ook aan meisjes les te geven. Dat mag wat vreemd klinken, maar in die tijd had ook de oprichting van een aparte Openbare dag- en kostschool voor meisjes de aandacht van het gemeentebestuur. Die zou in 1844 haar deuren openen. In 1851 blijkt er zelfs een Latijnse school bij de kostschool te zijn ondergebracht, een voorrecht dat meestal was voorbehouden aan de (Gelderse) steden zoals onder meer Arnhem, Nijmegen, Doetinchem, Zutphen, Harderwijk en Elburg. Weliswaar werd aan deze regel in de 19de eeuw \u2013 behoudens goedkeuring van de hoge overheid \u2013 wel niet al te zeer meer de hand gehouden, maar een Latijnse school in een dorp was wel wat bijzonders. Aan deze onderwijsinstellingen werd men immers opgeleid om een studie te kunnen beginnen aan een van de universiteiten of hogescholen. In het gemeentelijk jaarverslag van 1852 werd vermeld dat de afdeling door ruim twintig leerlingen werd bezocht: \u201ceen getal, dat menig stedelijk gymnasium niet halen kan.\u201d In principe was de kostschool bestemd om jongens uit Barneveld en omgeving meer dan lager onderwijs te kunnen geven. Natuurlijk zag het Barneveldse gemeentebestuur met welbehagen dat er van elders uit het land en zelfs uit het buitenland jongelui naar Barneveld kwamen om daar het uitstekende onderwijs te genieten. Met de komst van Kapteyn kreeg de school zo\u2019n stortvloed van leergierigen te verwerken dat een aantal jongens bij particulieren in het dorp moest worden ondergebracht. Kapteyn was hier niet erg mee ingenomen; het internaatsysteem paste beter bij zijn opvattingen van lesgeven. Hij vroeg de gemeenteraad om ontslag en startte vervolgens met een eigen kostschool voor een beperkt aantal leerlingen. Hij liet voor hen het pand \u2018Benno\u2019 bouwen aan de latere Kapteynstraat en maakte daarvoor reclame door middel van een op 1 april 1852 uitgegeven folder: Opvoedingsinstituut te Barneveld, onder bestuur van G.J. Kapteyn, phil. theor. et litt. hum. cand. , stond op het omslag te lezen. Op dat moment telde de gemeente Barneveld maar liefst drie kostscholen op een kleine zesduizend inwoners. Kapteyn bracht zijn school tot grote bloei en van heinde en ver stroomden beroemde docenten en later beroemd geworden leerlingen toe. Er werd, naast onderwijs in de meer normale vakken als talen, wiskunde, natuurkunde en dergelijke, ook onderricht gegeven in astronomie, toon- en tekenkunst, dansen, schermen, exercitie en gymnastische oefeningen. Bij\n\n\n\nde school stond een klein observatorium waar het vak sterrenkunde werd gegeven. Een van Kapteyns zonen, Jacobus Cornelius (1851-1922), werd later hoogleraar astronomie in Groningen. Tot Kapteyns secondanten en leerlingen behoorden de dichter Petrus Augustus de Genestet (1829-1861), de hoogleraar fysiologie Adriaan Heynsius (1831-1885), de vertaler van toneelstukken Willem Gerrit Nieuwenkamp (1846-1912), de hoogleraar theologie Johannes Hermanus Gunning (1829-1905) en een van de grondleggers van het blindenonderwijs in ons land, Johan Hendrik Meijer (1831-1892). Naast gedegen onderwijs was er ook ruimte voor ontspanning. Zo vertelde Kapteyn op zondagavonden, na de catechisatie, verhalen. Beroemd moet zijn interpretatie van de avonturen van Cartouche, de beruchte Parijse dief, zijn geweest en het verhaal van de Achtkante Boer of het spook dat geschoren wilde worden om van zijn vloek te worden bevrijd. De school beschikte over een uitgebreide bibliotheek en een grote tuin waar de jongens konden spelen. Later kocht Kapteyn zelfs buiten het dorp een terrein (\u2018Dorpwijk\u2019) voor zijn leerlingen waarop hij een kegelbaan liet bouwen die ook door de dorpelingen mocht worden gebruikt. Kapteyn was een graag geziene \ufb01guur in de Barneveldse samenleving. Hij nam dan ook volop deel aan het sociale leven. In de periode 1859-1862 was hij president van de op 10 oktober 1849 opgerichte Letteroefenende vereniging \u2018Erica\u2019. Voorts was Kapteyn natuurlijk ook lid van het departement Barneveld van de Maatschappij tot Nut van \u2019t Algemeen en van de Soci\u00ebteit Barneveld (1860-1879). Hij had een goede band met de toenmalige burgemeester, mr. C.A. Nairac (1812-1883), en werkte achter de schermen mee aan enkele, door Nairac geschreven boekjes. Hij had grote interesse in het \u2018Barnevelds\u2019 dialect. Samen met de Barneveldse boekhandelaar en uitgever Pieter Andreae Menger schreef hij kort na zijn pensionering in augustus 1873 een artikel in de Barneveldsche Courant dat nogal wat ingezonden stukken opleverde. Zo weten we nu dat de Barnevelders gember vroeger \u2018zeuvenknobbel\u2019 noemde. Kapteyn overleed op 26 juli 1879 in Barneveld en werd op de Algemene Begraafplaats aan de Kallenbroekerweg ter aarde besteld. Zijn graf is daar nog steeds te vinden.", "Willem Pieter Cornelis Bos": "Jacob Bos verhuisde in 1899 naar Hoorn op Terschelling, waar hij hoofdonderwijzer werd, en in 1914 naar de gemeente Winterswijk, waar hij al eerder onderwijzer was geweest. Hij werd hoofd der school in de buurtschap Miste. De jeugdige Wim Bos bezocht in Winterswijk de Rijks-HBS. In 1916 startte Bos in Utrecht met zijn studie aan de Veeartsenijkundige Hoogeschool. In 1922 sloot hij die studie met goed gevolg af. Hij verwierf bij de hoogleraar Wester een assistentplaats en promoveerde op 5 november 1923. Deze promotie verliep niet geheel vlekkeloos omdat hij als onderwerp een chemisch thema koos, terwijl zijn sterke kant de klinische geneeskunde was. Bos overwoog zelfs zijn doctorsbul terug te geven. Eind 1923 hield het assistentschap op en Bos vestigde zich als zelfstandig veearts in Winterswijk. Op 13 november 1924 trouwde hij met Jo Heersink, de dochter van een kruidenier in Miste. Voordat Bos trouwde had hij gesolliciteerd naar de functie van gouvernementsveearts in Indi\u00eb, maar hij werd hiervoor afgewezen. In Winterswijk bouwde hij al snel een bloeiende praktijk op. Men erkende hem als zeer bekwaam veearts, die bovendien goed met de agrarische bevolking overweg kon, mede doordat hij de taal van de streek sprak. Zijn populariteit werd nog vergroot doordat hij als leider van de Winterswijksche Ruiterclub met die vereniging grote triomfen vierde. Niet alleen landelijk, maar ook internationaal. In 1928 behaalden twee leden van de club een eerste prijs op een sterk internationaal concours in Keulen. Bos deelde in de glorie. In 1931 begaf Bos zich op het terrein van de gemeentepolitiek. Hij liet zich voor de verkiezingen van dat jaar kandidaat stellen voor de partij van de Vrijzinnig Democraten (VD). Bos stond nummer 4 op de lijst, maar werd op 11 juni, met bijna de helft van de uitgebrachte stemmen voor die partij, tot lid van de gemeenteraad gekozen. Zijn interesse ging vooral uit naar het functioneren van het plaatselijke slachthuis en van het destructiebedrijf, waarbij diverse problemen speelden die vooral de agrarische wereld beroerden. Inmiddels was in Drenthe de organisatie Landbouw en Maatschappij opgericht, die ten doel had de crisismaatregelen, die vooral de kleine boeren troffen, het hoofd te bieden. Bos was al snel de grote voorman in Winterswijk en de Achterhoek, waar door zijn toedoen het ledental van deze boerenorganisatie snel steeg. Bos was een vurig propagandist. Eind oktober 1933 maakte Bos een plotselinge ommezwaai van de VD naar de inmiddels opgerichte NSB. Hij werd leider van de kleine plaatselijke afdeling, terwijl ds. E. Reeser, de Nederlands-hervormde predikant, de propagandaleider werd. Beiden hadden grote invloed op de plaatselijke bevolking. Bos bleef echter, ondanks protesten van de andere partijen, lid van de gemeenteraad. Ondanks zijn overstap naar de NSB bleef Bos bij de bevolking en de kiezers populair. Bij de Statenverkiezingen op 26 april 1935 kreeg de NSB in Winterswijk 20,3% van de stemmen. Bos haalde voor de Staten n\u00e9t niet genoeg voorkeurstemmen om te worden gekozen. In de gemeenteraad werd hij bij de verkiezingen van 19 juni 1935 met grote meerderheid gekozen voor Gemeentebelangen, welke partij een paar maand van tevoren was opgericht. De plaatselijke NSB nam als zodanig niet deel aan de verkiezingen. In 1936 werd Bos alsnog lid van de Provinciale Staten van Gelderland, omdat een partijgenoot opstapte. Over zijn functioneren in de Staten is weinig bekend. De plaatselijke politiek had voor hem een grotere aantrekkingskracht. In 1939 nam Bos afscheid als gemeenteraadslid.\n\n\n\nDe NSB, die toen wel deelnam aan de plaatselijke verkiezingen, kreeg nog geen 10% van de uitgebrachte stemmen. Bos had zich niet kandidaat gesteld. Naar zijn mening bestond het raadswerk teveel uit politiek geharrewar en deed men te weinig voor het algemeen belang. Ondertussen mocht Bos zich verheugen in een nog steeds groeiende veeartsenpraktijk. Hij was de richting ingeslagen van de homeopathische geneeswijze. Hij had daarmee succes, maar zijn collega\u2019s en de wetenschap oordeelden hierover sceptisch. Nadat in 1940 de Duitsers ons land waren binnengevallen, begon de plaatselijke afdeling van de NSB in Winterswijk sterk te groeien, evenals elders in het land. Bos was en bleef de plaatselijke leider. In april 1941 werd burgemeester J.W. Kneppelhout door de Duitsers afgezet als burgemeester. Er werd eerst een plaatsvervanger, mr. J. Voorink, benoemd, maar op 28 maart 1942 werd Bos burgemeester van Winterswijk. Hij begon met een felle installatierede, waarbij echter het joodse volksdeel buiten schot bleef. De periode Bos kenmerkte zich door enkele markante gebeurtenissen. Op 27 november 1942 werd een twintigtal ondergedoken joden uit het Korenburgerveen \n\n\n\ngehaald, nadat hun verblijf was verraden. In april 1943 moesten de laatste Winterswijkse joden, 99 in getal, afreizen naar Vught, en eind april 1943 brak ook hier de April-Meistaking uit. Bos heeft voorkomen dat deze voor Winterswijk een rampzalig gevolg had. In mei 1944 werd een plaatselijke verzetsgroep opgerold en de laatste oorlogswinter werd Winterswijk overstroomd door NSB-vluchtelingen en Duitse militairen. Al deze gebeurtenissen in Winterswijk zullen Bos niet onberoerd hebben gelaten, omdat hij voor deze toestanden medeverantwoordelijk was. Een dag v\u00f3\u00f3r de bevrijding van Winterswijk op 31 maart 1945 vluchtte Bos naar Drenthe, waar hij enkele weken later in Ruinen werd gearresteerd. In juni 1948 werd hij berecht. Zijn straf was betrekkelijk licht, 41/2 jaar. De motivering voor het vonnis was dat Bos, naast de verkeerde dingen die hij had gedaan, ook veel mensen had geholpen. Bovendien werd rekening gehouden met zijn hartkwaal. Eind 1948 kwam hij weer vrij nadat hem gratie was verleend. Tijdens zijn kampperiode schreef hij een omvangrijk werk over de homeopathische geneeswijze bij dieren, dat echter tot op heden in manuscript is gebleven. Aanvankelijk vestigde Bos zich na zijn vrijlating weer in Winterswijk. Hij oefende daar op een boerderij zijn praktijk uit en verstrekte tevens homeopathische geneesmiddelen aan pati\u00ebnten. Eind 1949 vertrok Bos met zijn gezin naar Bosch en Duin bij Bilthoven, waar hij zijn praktijk voortzette. Hij werd weer een bekend veearts, die regelmatig geraadpleegd werd door de Faculteit der Diergeneeskunde van de Rijksuniversiteit Utrecht, maar ook door de Koninklijke Stallen in Den Haag, wanneer daar problemen waren. Bovendien bleven Winterswijkse pati\u00ebnten hem bezoeken vanwege de homeopathische middelen die hij verstrekte. W.P.C. Bos stierf op 19 oktober 1961 in Bosch en Duin. Zijn vrouw overleefde hem ruim twintig jaar. Zij overleed op 28 februari 1983.", "Salomon van Deventer": "Salomon van Deventer verhuisde op jeugdige leeftijd naar Den Haag en bezocht daar de Middelbare School voor Handel en Administratie. Na het behalen van zijn diploma in 1908 solliciteerde bij de NV M\u00fcller & Co (directeuren Anton Kr\u00f6ller en Gustav M\u00fcller) te Rotterdam. Tegen \u0192 25,\u2013 per maand werd hij jongste bediende bij het meest succesvolle onderdeel van het bedrijf, de Batavierlijn. Spoedig was hij bij de familie Kr\u00f6ller ingeburgerd. Zoals hij zelf schreef:\n\n\u201cEen vol jaar werkte ik bij de Batavierlijn in Rotterdam, woonde daar op kamers. Maar ik was ten minste twee avonden in de week [bij de Kr\u00f6llers] in Huize ten Vijver en ieder weekeinde. Vrijdagsavonds kwam [de kunstpedagoog] H.P Bremmer en doceerde \u2018praktische esthetica\u2019 en . op een andere avond kwam professor Steinmetz die in de winter 1908-1909 sprak over de Dorst naar Kennis\u201d.\n\nAnders dan Kr\u00f6ller had Van Deventer grote belangstelling voor kunst en daardoor veel contact met diens echtgenote, Helene Kr\u00f6ller-M\u00fcller. Hij werd een uitgesproken bewonderaar van Bremmer en volgde slaafs diens advies. Na een jaar vertrok hij met Willem Kr\u00f6ller, de op \u00e9\u00e9n na oudste zoon, naar Bremen om daar vanaf september 1909 de \ufb01rma M\u00fcller te vertegenwoordigen. Vanaf dat moment ontstond volgens Van Deventer een regelmatige briefwisseling met Helene Kr\u00f6ller. Wel enige\n\n\n\n\n\nmalen per week schreven zij elkaar, want: zij \u201chad het nodig zich aan mij uit te schrijven om zo tot klaarheid te komen\u201d. Van Deventer schreef in zijn boek Kr\u00f6llerM\u00fcller met meer eerbied en belangstelling over haar dan over zijn directeur. Hij was in vele zaken haar raadgever; zij zag in hem \u2018de ideale pleegzoon\u2019. Na de Eerste Wereldoorlog werd Van Deventer directeur op een van de afdelingen van M\u00fcller & Co. Hij regelde voor de Kr\u00f6llers de \ufb01nanci\u00eble transacties bij de aankoop van grond op de Hoge Veluwe en de aankoop van schilderijen. Het landgoed De Hoge Veluwe en het huis in Wassenaar waar de Kr\u00f6llers later woonden, stonden op naam van de firma. Het geld voor deze aankopen kwam uit het bedrijf, dat al sinds 1917 geen familiebedrijf was. Toen de aandeelhouders daar in 1932 achter kwamen, lieten zij het landgoed De Hoge Veluwe taxeren (waarde \u0192 1.100.000,\u2013) en gaven Anton Kr\u00f6ller opdracht het zo spoedig mogelijk te verkopen. De Kr\u00f6llers moesten ook hun woonhuis in Wassenaar ontruimen. In april 1935 werd het landgoed verkocht aan de Stichting Het Nationale Park De Hoge Veluwe. Aan deze stichting was een lening verstrekt door de Nederlandse Uitvoer Maatschappij (NUM), een staatsorgaan. Voorwaarde was dat alle kunstvoorwerpen die sinds 1928 toebehoorden aan de Kr\u00f6ller-M\u00fcller Stichting, eigendom werden van de Staat. Zelf hadden de Kr\u00f6llers geen geld om het landgoed te kopen en vrij ter beschikking te stellen van de \u2018gemeenschap\u2019, zoals zij dat noemden. Nadat Anton Kr\u00f6ller zijn taak als directeur had overgedragen aan mr. A.F.Lodeizen, werd Van Deventer in 1937 door de commissarissen van de \ufb01rma wegens zijn dubieus verleden ontslagen. De Kr\u00f6lleraanhang bleef de overdracht van de schilderijen zien als een douceurtje voor de Staat, en Van Deventer sprak later steeds van \u2018onze\u2019 collectie. In de Tweede Wereldoorlog zag Van Deventer, geholpen door nationaal-socialistische vrienden, kans de statuten en de \ufb01nanci\u00eble positie van Het Nationale Park te wijzigen. Hij trok alle macht aan zich, liet zich benoemen tot voorzitter van het stichtingsbestuur, werd voorzitter/penningmeester van de Kr\u00f6ller-M\u00fcller Stichting en \u2018Ehrendirektor\u2019 van het Rijksmuseum Kr\u00f6ller-M\u00fcller. Hij voerde een pro-Duits bewind en ontving in het binnen het Nationale Park gelegen jachthuis Sint-Hubertus, dat hij vanaf 1942 permanent bewoonde, regelmatig hoge Duitse ambtenaren en militairen. Daaronder behoorde Reichskommissar dr. A. Seyss-Inquart, met wie hij een speciale relatie onderhield. Van Deventer was betrokken bij de verkoop aan de Duitsers van drie 16de-eeuwse schilderijen uit het museum. De waarde werd geschat op \u0192 600.000,\u2013 (zes-ton-fonds). Dit geld werd door de Duitse overheid op aanvraag beschikbaar gesteld aan de Kr\u00f6ller-M\u00fcller Stichting. Hiervan kocht Van Deventer nieuwe schilderijen, voornamelijk bij kunsthandel Huinck en Scherjon in Amsterdam, waarvan hij zelf 50 van de 150 aandelen bezat. De transactie leverde deze firma een winst op van \u0192 93.000,\u2013. De toen gekochte schilderijen van Edgar Degas en Camille Pissaro, waarde \u0192 63.000,\u2013, moesten na de oorlog worden teruggegeven, omdat ze uit Frankrijk waren geroofd. Toen Van Deventer in november 1941 na een kort verblijf aldaar uit Berlijn terugkeerde, besprak hij met enkele ambtenaren de situatie van De Hoge Veluwe. Doel was een vereenvoudiging van het bestuursapparaat (verwijdering van het Algemeen Bestuur), het schrappen van de door de NUM verstrekte hypothecaire lening en de bouw van een groot museum. Het bestaande museum uit 1938 was slechts als tijdelijke huisvesting bedoeld. J. Bakker, vertegenwoordiger van het ministerie van Financi\u00ebn in het Algemeen Bestuur, verzette zich tegen het schrappen van de hypotheek. Hij werd op 6 maart 1942 zonder opgaaf van reden van zijn functie ontheven. Oud-minister H.P Marchant . schreef als voorzitter van de stichting op 27 februari\n\n\n\n1942 een brief aan de leden van het Algemeen Bestuur met het verzoek in te stemmen met de statutenwijziging. Het Algemeen bestuur werd niet voor consultatie bijeengeroepen. Van Deventer en H.M.M. Jeekel gingen op pad om de bestuursleden over te halen. Met medewerking van de NSB-ers, de secretarissen-generaal J. van Dam en M.M. Rost van Tonningen, konden op 23 maart 1942 de statuten worden gewijzigd. Er kwam alleen een Dagelijks Bestuur van vier leden: Van Deventer (voorzitter) en Jeekel namens de Kr\u00f6ller-M\u00fcller Stichting, A.M. Snouck Hurgronje en F.L. Rambonnet, rechterhand van Rost van Tonningen, namens het Departement. Marchant zou na de oorlog verklaren dat de statutenwijziging van 1942 \u2018onder de drang der oorlogsomstandigheden had plaatsgevonden\u2019. Verder wilde Van Deventer als compensatie voor in beslag genomen gebieden waarop het vliegveld Deelen was aangelegd, terreinen ten westen van het Park, waaronder Het Planken Wambuis, annexeren. Omdat hij niet voldoende medewerking kreeg liet hij dit plan varen. De vier bestuursleden van Het Nationale Park werden na de bevrijding door het Militair Gezag afgezet. Twee van hen werden ge\u00efnterneerd. Van Deventer was al op 18 april 1945 gearresteerd. Hij werd op 5 september 1945 als directeur van het Rijksmuseum geschorst, maar pas op 6 juli 1948 door minister J.J. Gielen, die had gewacht op de uitslag van het strafrechtelijk proces, wegens \u2018gebleken nationaal-socialistische geestesgesteldheid\u2019 ontslagen. Op 29 oktober 1947 was Van Deventer door de Zuiveringscommissie schuldig bevonden aan collaboratie, propaganda voor de vijand als president-commissaris van de uitgeverij Oceanus, aan in dienst te staan van gezantschapsraad W.Wickel van het Ausw\u00e4rtiges Amt van het Kommissariat f\u00fcr Verwaltung und Justiz te Berlijn, het lidmaatschap van de Germaanse SS, het herhaaldelijk ondertekenen van brieven met de groet Heil Hitler, het vervreemden van drie schilderijen die rijkseigendom waren, en het wijzigen van de statuten van Het Nationale Park omwille van het leidersbeginsel. Ook merkte de Zuiveringscommissie op dat Van Deventer met hulp van de door de Duitsers aangestelde secretarissen-generaal Van Dam en Rost van Tonningen doelbewust de verandering van de statuten had doorgezet omwille van het F\u00fchrer-principe. Omdat niet alle stukken voor het strafrechtelijk proces aanwezig waren, werd de zaak verdaagd naar 14 mei 1948 en hoewel er voor die datum verschillende getuigen waren opgeroepen, is het nooit tot een openbare behandeling gekomen. Achteraf bleken enkele rapporten die rechercheurs hadden opgesteld, spoorloos te zijn verdwenen. Het is tot nu toe onduidelijk hoe Van Deventer zich aan het proces heeft kunnen onttrekken. Veelzeggend is de alinea waarmee het rapport van de Zuiveringscommissie begint:\n\n\u201cOp de lijst van ambtenaren, naar wier gedrag naar het oordeel van de minister van Onderwijs, Kunsten en Wetenschappen een onderzoek diende te worden ingesteld, kwam de directeur van het Rijksmuseum Kr\u00f6ller-M\u00fcller niet voor, hetzij, omdat hij honorair-directeur was, hetzij, omdat tegenover zijn afkeurenswaardige gedragingen prijzenswaardige daden konden worden gesteld, hetzij, dat men Van Deventer wilde sauveren om na zijn eventuele vrijlating nog van zijn diensten en schenkingen met betrekking tot het Rijksmuseum Kr\u00f6ller-M\u00fcller gebruik te kunnen maken.\u201d\n\nVan Deventer had voor de rechtbank verklaard dat hij zijn eigen kunstbezit testamentair bestemd had voor aanvulling van de Kr\u00f6ller-M\u00fcllerverzameling. Op 23 november 1946 was Van Deventer voorwaardelijk buiten vervolging gesteld, maar op 4 oktober 1948 werd op last van de procureur-\ufb01scaal bij het Gerechtshof te Arnhem de voorwaardelijke buitenvervolgstelling ingetrokken. Het vermogen van Van Deventer werd opnieuw onder beheer gesteld vanwege nieuw ontdekte malversaties. Dit besluit was de inleiding tot een aantal verhoren door de Centrale Vermogensopsporingsdienst. Het rechercheonderzoek werd onder andere ingesteld naar aanleiding van de aankoop van het olieverfdoek van J.B.C. Corot, M\u00e4dchen am Brunnen . Van Deventer had het in november 1941 willen kopen van de Duitse kunsthandelaar H.W. Lange te Berlijn met geld uit het genoemde zes ton fonds. Lange wilde het verkopen, mits hij naast de verkoopprijs een ander schilderij van Corot als toegift kreeg. De prijs werd uiteindelijk bepaald op \u0192 105.000,\u2013 m\u00e9t een ander werk van Corot uit de Barbizonperiode. Van Deventer wist dat Huinck en Scherjon een werk van Corot, Mery sur Seine , bezaten ter waarde van \u0192 8.000,\u2013, inkoop \u0192 3.750,\u2013. Hij betaalde Lange met geld uit het zes-ton-fonds, nam nog eens \u0192 28.000,\u2013 bij de Kr\u00f6ller-M\u00fcller Stichting op en betaalde \u0192 8.000,\u2013 voor Mery sur Seine . Aan deze transactie hield hij \u0192 20.000,\u2013 over en deelde de winst met Huinck. Toen Van Deventer op 25 maart 1949 door de recherche hierover werd ondervraagd, vertelde hij een geheel ander verhaal. Eerst nadat hij werd geconfronteerd met de feiten, trok hij een eerder afgelegde verklaring in en bekende de fraude. De recherche had intussen beslag laten leggen op het vermogen van Van Deventer ter waarde van ruim \u0192 10.000,\u2013. Van Deventer was bereid de \u0192 10.000,\u2013 winst terug te betalen. Ook\n\n\n\nHuinck tekende een schuldbekentenis. Verder kocht Van Deventer het zogenaamde D\u00fcrerboek, dat \u0192 25.000,\u2013 had gekost, uit de nalatenschap van de Kr\u00f6llers voor \u0192 8.000,\u2013. Hij verkocht het onmiddellijk aan een zekere dr. Erhard G\u00f6pel voor \u0192 30.000,\u2013. Van Deventer beweerde dat hij de winst had gedeeld met W. Auping, conservator van het Rijksmuseum Kr\u00f6ller-M\u00fcller, en met de jongste zoon van het echtpaar Kr\u00f6ller-M\u00fcller, Bob. Auping was inmiddels overleden en Bob Kr\u00f6ller deelde de recherche mee dat hij nooit iets van Van Deventer had ontvangen. In de brochure De Taak , in 1968 in eigen beheer uitgegeven, probeert Van Deventer zijn optreden in de oorlog te verdedigen en duidelijk te maken dat het zijn opdracht was het Park te beschermen. De verdediging van Van Deventer is gemakkelijk te weerleggen. Zo beweerde hij dat hij nooit hoge Duitse gasten op jachthuis Sint-Hubertus had ontvangen. Toch vond hij het noodzakelijk de pagina\u2019s waarop Duitse gasten hun waardering voor de ontvangst tot uitdrukking hadden gebracht, uit het gastenboek te scheuren. Hij wist blijkbaar niet dat ook anderen het gastenboek hadden gelezen. Zijn nationaal-socialistische gezindheid blijkt duidelijk uit een brief van 21 augustus 1939, waarin hij bericht met onder meer Anton, Helene en Bob Kr\u00f6ller naar Neurenberg te reizen voor het Parteikongress. Daarin vraagt hij of Helene Kr\u00f6ller in verband met haar zwakke gezondheid per auto naar het Parteigel\u00e4nde kan worden gebracht en daar een zitplaats kan krijgen. De brief was ondertekend met \u201cHeil Hitler...Sam van Deventer\u201d. Uit het accountantsrapport dat Moret & Starke op 10 augustus 1945 uitbracht, bleek dat Van Deventer erin was geslaagd nieuwe geldmiddelen te verwerven, die hij besteed had aan het onderhoud van gebouwen en de verbetering van wegen. Dat laatste bleek overbodig, omdat er steeds minder bezoekers in het Park kwamen en veel wegen tijdens oorlogshandelingen door tanks kapot werden gereden. Maar in De Taak schrijft Van Deventer niet dat hij aan de Kr\u00f6ller-M\u00fcller Stichting een bouwkrediet had verleend van \u0192 50.000,\u2013 voor clandestiene uitbreiding van het museum. Het geld haalde hij uit de kas van het Nationale Park. Niet alleen uit de verhoren door de recherche, ook uit zijn publicaties blijkt dat Van Deventer belangrijke feiten wilde achterhouden of verdraaien. Omdat hij als directeur geen eervol ontslag kreeg, was zijn rol op De Hoge Veluwe definitief uitgespeeld. Hij was een kritiekloos bewonderaar van de Kr\u00f6llers, vooral van Helene, en wist daardoor geen onderscheid te maken tussen waarheid en \ufb01ctie.", "Eduard Alexander van Beinum": "Eduard van Beinum werd geboren in een nest van rasechte musici. Zijn grootvader Hermanus Jan van Beinum (eigenlijk de stiefvader van zijn vader), op 19 november 1835 in Nijmegen geboren, was weliswaar beroepsmilitair, maar werd tijdens zijn opleiding in het instructiebataljon in Kampen opgeleid tot hoornblazer van het muziekkorps. Hij huwde omstreeks 1864 met Isabella Maria Secq. Zij nam twee kinderen uit een eerdere relatie mee in haar huwelijk met Hermanus van Beinum; een van de twee was Eduard Alexander, de vader van de Eduard Alexander over wie deze biogra\ufb01sche schets handelt. Eduard van Beinum senior moet als kleine jongen al verrukt geweest zijn van de optredens van zijn vader. Het duurde in elk geval niet lang tot de jongen van een jaar of elf minstens zo goed hoorn blies als zijn vader. Al op zijn zestiende werd hij aangesteld bij de muziekkapel van het Achtste Regiment Infanterie in Arnhem als tuba\u00efst, op voorwaarde dat hij ook contrabas zou leren spelen. Tien jaar later, in 1889, speelde hij bij de Arnhemsche Orkestvereeniging -al vanaf de eerste dag van haar oprichting. Eduard senior was getrouwd met Antonia Polman, die opgegroeid was in een boerenfamilie uit Angeren bij Huissen. Zij is het waarschijnlijk geweest die Eduard junior de uitgesproken liefde voor al wat Gelders was letterlijk en figuurlijk met de paplepel heeft ingegeven. Eduard van Beinum junior, een nakomelingetje in het gezin van zes kinderen, werd op 3 september 1900 in de Schutterstraat in de Arnhemse wijk Klarendal geboren. Omdat het inkomen van een orkestmusicus schrijnend laag was, schnabbelde vader Van Beinum zoveel mogelijk bij door bijvoorbeeld op kermissen in naburige plaatsen te spelen. Toch schijnt Eduard als jongste, met vier oudere zussen, genoeg aandacht gekregen te hebben. Tijdens Van Beinums lagere-schooljaren woonde het gezin in de Sloetstraat 26. Toen Eduard elf jaar was, kon de familie groter en ook nog dichter bij het Arnhemse concertgebouw Musis Sacrum gaan wonen, namelijk in de Spijkerstraat 215. Hoewel van Eduards HBS-jaren niet meer bekend is dan dat hij veel belangstelling voor het vak geschiedenis had, bruiste de jongen thuis van energie, als het ging om muziek maken. Thuis bleef zijn talent natuurlijk niet onopgemerkt. De muziekpedagogische ervaring van zijn negen jaar oudere broer Co, die tot omstreeks 1912 als violist verbonden was aan het Arnhemse orkest, net als hun vader, en daarbij ook koordirigent was, bleek toen al van onschatbare waarde. Omdat Co hogere ambities had, combineerde hij zijn nieuwe baan als muziekleraar op de Rijkskweekschool voor Onderwijzers te Arnhem met verdere vioolstudie bij Louis Zimmerman in Amsterdam. Intussen werd er thuis veel muziek gemaakt met collega-musici van vader Van Beinum, waarbij het nogal eens voorkwam dat \n\n\n\ner een partij onbezet bleef en de jonge Eduard op viool of piano die partij mocht spelen. Al spelend, waarbij hij steeds de beste aanwijzingen kreeg, weinig studerend, maar toch met een groeiende ervaring, rolde Eduard van de ene uitdaging in de volgende. Hij kreeg eerst vioolles van zijn broer Co, vervolgens pianoles \u2013 op advies van een van de collega\u2019s uit vaders orkest \u2013 van Frans Hillen. Tenslotte, omdat die partij het vaakst onbezet was, werd de jonge Eduard ook nog de altviool in zijn handen gedrukt. Een heel frappante uitspraak deed de veertienjarige Eduard, toen hij voor het eerst met zijn moeder het Concertgebouworkest in Arnhem had horen optreden ter gelegenheid van het jaarlijkse Caecilia-concert: \u201cU zult nog eens meemaken, dat ik voor dit orkest kom te staan\u201d, waarop zijn moeder nuchter opmerkte \u201cdat hij dan maar \ufb02ink moest studeren en erg goed zijn best moest doen ...\u201d. Ongemerkt behaalde Eduard op zijn zestiende jaar zijn HBS-diploma en kennelijk even gemakkelijk kwam hij in het Arnhemse orkest terecht om daar voor de duur van ongeveer een jaar de altpartij te vervullen. Toen kwam het moment dat vader en oudere broer Co de musiceerdrift van de zestienjarige in strakkere banen wilden leiden en daarbij aan een professionele muziekopleiding dachten. Co, die intussen in Amsterdam woonde, wist Eduard uiteindelijk over te halen om aan het Amsterdams conservatorium het toelatingsexamen hoofdvak piano te doen. In de commissie zat onder meer de pianist en organist J.B. de Pauw, een gerenommeerd pianopedagoog van met name Willem Andriessen en Evert Cornelis. Een onderdeel van het examenprogramma was het Eerste Pianoconcert van Beethoven, dat Van Beinum goed speelde, al merkte De Pauw op dat zijn levendige gelaatsuitdrukking geheel in strijd was met de tamelijk schoolse uitvoering van het werk. Dankzij het inzicht van deze pedagoog mocht Eduard een improvisatie spelen \u2018in de trant van Mozart\u2019 en daaruit bleek onmiddellijk de gave van de rasmuzikant, die de sympathie van de examencommissie voor zich wist te winnen. Van Beinum, die gedurende zijn studietijd in Amsterdam woonde, verheugde zich telkens op de dagen die hij in het ouderlijk huis kon doorbrengen met de gezelligheid van het gezin en Gelderse lekkernijen. Van Beinums zoon Bart heeft het in de biografie van zijn vader over balkenbrij en verrukkelijke krentenbroden. Dat Eduard van Beinum deze bijzondere kostelijkheden waardeerde, bleek een kleine twintig jaar later, toen hij met een weids gebaar de toenmalige assistent artistiek medewerker van het Concertgebouworkest Marius Flothuis verraste met een grote schaal balkenbrij. In 1923 slaagde Van Beinum met glans voor het eindexamen piano, maar koos uiteindelijk niet voor een solocarri\u00e8re. Hij trad veeleer op in ensembles of als begeleider van solisten; in elk geval ging zijn voorkeur uit naar professioneel samenspel. Eduard voorzag in zijn levensonderhoud door het uitoefenen van een viertal functies als dirigent van het koor van de Sint-Nicolaaskerk in Amsterdam, van het Toonkunstkoor te Schiedam, van het Toonkunstkoor van Zutphen en van het amateur-orkest in dezelfde plaats. Wederom verbrokkelde Van Beinum zijn muzikale gaven door drie koren en een amateur-orkest te dirigeren \u2013 dit alles zonder de speci\ufb01eke opleiding daarvoor. Daarbij trad hij op als pianist en af toe componeerde hij ook nog. Toch bleken dit leerzame jaren, niet zozeer vanwege de optredens met zeer uiteenlopende gezelschappen als wel vanwege het menselijke aspect de vaardigheid te ontwikkelen om amateur-gezelschappen de best mogelijke muzikale prestaties te laten leveren. Van het allergrootste belang voor zijn priv\u00e9-leven was de ontmoeting met Sepha Jansen, die haar carri\u00e8re als violiste begonnen was in het Concertgebouworkest te Amsterdam, maar die functie al snel verruilde voor een eigen solocarri\u00e8re en lespraktijk. Het moet in 1924 geweest zijn dat Eduard de vier jaar oudere Sepha voor het eerst als pianist begeleidde en de eerste concerten met haar samen gaf. In elk geval groeide het musiceren uit tot een vaste relatie, die uiteindelijk tot een huwelijk zou leiden. E\u00e9n van de belangrijkste jaren in het leven van Van Beinum bleek 1927 te zijn. Toen kwam er een eind aan zijn activiteiten in Zutphen en Schiedam, omdat hij een aanstelling wist te verkrijgen als dirigent van de Haarlemsche Orkest Vereeniging. Vlak erna, op 6 juli van dat jaar, huwde hij Sepha Jansen. In de korte tijd dat de jonge Van Beinum aangesteld was in Haarlem, heeft hij het orkest in technisch opzicht op een nog hoger niveau weten te brengen. Hij verbreedde het repertoire met barokmuziek, waarbij hij vaak zelf de maestro al cembalo was. Ook 19de- en 20ste-eeuwse Franse en Nederlandse muziek zette Van Beinum op het programma van het Haarlemse orkest. Intussen werd het orkest ook op de hoogte gehouden van het wel en wee van het jonge echtpaar. Kenmerkend voor Van Beinums optreden was dat het complete orkest op 9 juli 1928 werd getracteerd op taart en kof\ufb01e ter gelegenheid van de geboorte van de oudste zoon Eduard. Het was tevens in deze Haarlemse periode dat hij\n\n\n\nenkele keren als gastdirigent optrad, onder andere bij het Amsterdamse Concertgebouworkest, waar Willem Mengelberg de scepter zwaaide als eerste dirigent, Pierre Monteux als tweede eerste dirigent en Cornelis Dopper als tweede dirigent. De laatste legde in 1931 zijn stokje neer. Het was onder meer te danken aan Monteux dat Van Beinum de opvolger kon worden van Cornelis Dopper. Hij begon vanaf 1931 als tweede dirigent naast Willem Mengelberg. Muzikaal presenteerde Van Beinum zich met een zeker niet populair, makkelijk te spelen en te beluisteren programma. Hij voerde met het orkest namelijk de Achtste Symfonie van Beethoven en de Achtste Symfonie van Bruckner uit. Hoewel Eduard Haarlem inruilde voor Amsterdam, zou hij naast zijn dirigentschap in Amsterdam tussen 1935 en 1940 ook dirigent blijven van de R.K. Oratoriumvereniging Haarlem. Het repertoire waarmee hij in Haarlem al was opgevallen, werd nu bij het Amsterdamse Concertgebouworkest ook nog uitgebreid met aandacht voor de Weense klassieken, Bruckner en de contemporaine componisten. Hij wist daarmee in zijn programmakeuze te man\u0153uvreren tussen de terreinen van de specialist in Franse muziek, Pierre Monteux, en van Mengelberg, die zoals bekend een grote voorliefde voor Mahler, Richard Strauss en de grote romantici had. Intussen begonnen zijn aimabele karakter en zin voor democratisch beleid door te werken op het orkest. Het werd al snel bekend dat hij de muziek dirigeerde en niet het orkest, hij was de primus inter pares, zoals Wouter Paap zich hem herinnerde. Hoewel deze nieuwe dirigeerstijl bij het soort publiek dat een dirigent nog steeds het liefste zag als een tirannieke held, niet in goede aarde viel, kreeg Van Beinum wel steeds meer uitnodigingen in binnen- en buitenland. Een paar keer ging het erop lijken dat hij als vaste dirigent aangesteld zou worden bij het Residentieorkest en, iets eerder al, bij het Utrechts Stedelijk Orkest. Het mag als een geluk voor alle partijen beschouwd worden dat Van Beinum op 10 januari 1938, dankzij initiatieven van orkestmusici, tot vaste eerste dirigent van het Concertgebouworkest naast Willem Mengelberg benoemd werd. Intussen woonde het gezin Van Beinum al een paar jaar in Amsterdam, weliswaar nabij het Vondelpark, maar dat kon zijn verlangen naar Gelderland en de Veluwe toch niet doen verdwijnen. Hij wist vaak samen met Sepha en hun oudste zoon naar familie in Arnhem te reizen of te logeren in een pensionnetje in Garderen. Kleine uitingen van Van Beinums liefde voor het Gelderse waren niet alleen logeerweekends en jachtpartijen op de Veluwe, maar ook de aanschaf van een Gelderse plattebuiskachel, die hem kennelijk herinnerde aan de balkenbrij die zijn moeder daarop bakte. Uiteindelijk kocht hij een huis in Garderen. Terwijl Van Beinum bijkwam en ontspanning vond met zijn gezin op de Veluwe, bleek in het priv\u00e9-leven toch niet alles rimpelloos te verlopen. Het gedrag van zijn oudste zoon Eduard, in de familie \u201cEet\u201d genoemd, baarde hem en Sepha veel zorgen. Tijdens Eets vierde levensjaar openbaarde zich bij hem een vorm van autisme, wat veel aandacht van het gezin, maar vooral van Sepha vergde. Nadat met veel pijn en gewetenswroeging besloten was om Eet niet langer thuis op te voeden, bezocht ze hem vanaf 1940 wekelijks in Jonkerbosch te Nijmegen en later, in 1942, in Neerbosch en Druten, waar ze hem ook vioolles gaf. Dan volgen al ras de oorlogsjaren, die ook voor Van Beinum moeilijk waren. Marius Flothuis hierover:\n\n\u201cHoewel hij geenszins met de idee\u00ebn en methoden van de Duitse machthebbers sympathiseerde staat wel vast dat hij concerten heeft gedirigeerd die geheel onder Duitse supervisie stonden. Van Beinum heeft in de oorlog gekozen voor doorwerken om, met zo min mogelijk concessies aan de vijand, het Amsterdams muziekleven te blijven dienen. Van Beinum kon na uitspraak van de Ereraad voor de kunst na 1 juli 1945 zijn dirigentschap weer uitoefenen. Als eerste dirigent van het Concertgebouworkest zag hij zich voor de gigantische taak geplaatst om het door de oorlog en naoorlogse omstandigheden gehavende orkest weer zijn oude glans te geven.\u201d\n\nTot aan zijn dood ontwikkelde Van Beinums dirigentschap zich in crescendo. Dat dit ten koste ging van zijn priv\u00e9-leven in het Gelderse, ligt voor de hand. Het is ook de tijd waarvan iedere muziekliefhebber Van Beinum kent \u2013 als een dirigent van internationale allure: hij was naast zijn dirigentschap aan het Concertgebouworkest van 1949-1952 eerste dirigent van het London Philharmonic Orchestra voor vijf maanden per jaar. Ook het Concertgebouworkest zelf kreeg met Van Beinum veel uitnodigingen uit het buitenland om op te treden. Zo ging het orkest in 1952 acht weken op tournee door de Verenigde Staten. Tijdens deze reis ontving Van Beinum een eredoctoraat van de Rutgers University New Brunswick, New Jersey. Intussen had een platenmaatschappij contacten gelegd om opnamen met het orkest onder Van Beinum te maken. Tegelijkertijd was hij een veelgevraagd gastdirigent in Itali\u00eb, Brazili\u00eb, Argentini\u00eb, de Verenigde Staten en Canada. Bovendien was hij van 1956 tot 1959 verbonden aan het Los Angeles Orchestra. Hij werd onderscheiden met de gouden eremedaille van de Internationale Gustav Mahler Gesellschaft en werd benoemd tot\n\n\n\nGroot-of\ufb01cier in de Huisorde van Oranje. De Universiteit van Amsterdam en de Rutgers University New Brunswick, New Jersey, verleende hem eredoctoraten. Helaas kampte Van Beinum al sinds 1950 met een hartkwaal die hem in 1958 ernstig parten speelde. Daardoor heeft hij het lopende seizoen in Los Angeles niet kunnen afmaken. Zijn ziekte zou hem nog veel ongelukkiger gemaakt hebben, wanneer hij de doktersadviezen zomaar opgevolgd zou hebben. Integendeel, ter gelegenheid van zijn 25-jarig jubileum in 1956 had hij alle orkestleden en overige medewerkers met hun partners uitgenodigd op een copieus diner in een traditionele Gelderse herberg: de Gouden Karper te Hummelo. Een ingelijste oorkonde met handtekeningen getuigt daarvan nog tot op de dag van vandaag. Op de been gehouden door medicijnen, kon hij in Amsterdam blijven dirigeren. Op maandag 13 april 1959, tijdens een repetitie met het Concertgebouworkest, na de laatste maten van het langzame deel met de veelbesproken hobosolo uit de Eerste Symfonie van Brahms te hebben gedirigeerd, overleed Eduard van Beinum. Het was het deel waarvan hij ooit tegen de hobo\u00efst gezegd zou hebben: \u201cAls u de volgende keer weer zo speelt, dan blijf ik erin ...\u201d. Hij stierf, kenmerkend voor heel zijn persoonlijkheid, in het harnas. Eduard van Beinum ligt begraven in zijn geliefde Garderen. Zijn herinnering wordt levend gehouden door de Eduard van Beinumstichting.", "Louwrens Penning": "In zijn jonge jaren verhuisde Penning ettelijke keren. Dit was een gevolg van de kerkelijke loopbaan die zijn vader volgde. Na zijn eerste levensjaren in Waardhuizen doorgebracht te hebben, vertrok hij in 1861 met het gezin naar Landsmeer, waar zijn vader \u2013 in combinatie met Nieuwendam \u2013 in dat jaar tot predikant werd beroepen. Niet lang daarna \u2013 in 1862 \u2013 vertrok het gezin alweer, en wel naar Bunde in het koninkrijk Hannover, waar Pennings vader beroepen was. In Duitsland volgde Penning dus een belangrijk deel van zijn schoolonderricht. Na verloop van tijd werd Pennings vader ziek en hij overleed ten slotte in 1869. Louwrens Penning was toen amper vijftien jaar oud. Het overlijden van vader Penning betekende dat het gezin in grote \ufb01nanci\u00eble moeilijkheden kwam. Er werd besloten naar Nederland terug te keren. Het gezin Penning vestigde zich te Nieuwendijk (bij Almkerk). Penning ging hier nog enkele jaren naar school. Hierna werd het nodig dat hij als oudste iets zou gaan verdienen. Hiertoe werd een winkeltje in kruidenierswaren begonnen te Dussen. Van daaruit trok Penning er met een hondenkar op uit, om in de omgeving bestellingen te verwerven en rond te brengen. Hij deed dit met redelijk succes. Het leidde tot enige voorspoed. En zo genoot hij al op twintigjarige leeftijd enig aanzien in de omgeving. In deze periode deed hij al enige vergeefse pogingen tot publiceren in een stijl die overigens vol germanismen zat: een gevolg van het feit dat hij het grootste deel van zijn schoolopleiding in Duitsland had genoten. Ondanks het feit dat het goed ging, werd de winkel hem toch te beperkt. In 1877 besloot hij terug te keren naar Ostfriesland, waar hij te Weener in dienst trad bij een oude vriend van zijn vader, die een houthandel had. Hij werd diens assistent en boekhouder. In deze tijd deed hij een vergeefse poging om voor predikant te studeren, hetzelfde \u2018vak\u2019 als zijn vader. Het bleek naast zijn dagelijkse werkzaamheden niet op te brengen. Enkele dagen nadat hij had besloten om met de studie te stoppen, schreef hij een gedicht voor een kalender, dat gepubliceerd werd. Het markeerde het begin van zijn loopbaan als publicist. In 1880 keerde hij terug naar Nederland, waar hij in dienst trad van een graanhandels\ufb01rma te Gorkum. In deze functie reisde hij veel in de omtrek. In Gorkum ook begon hij zijn journalistieke werk. Door de toenmalige gereformeerde predikant, ds. P. Biesterveld (1863-1908), werd hij overgehaald om te gaan schrijven voor het pas opgerichte weekblad van anti-revolutionair \n\n\n\nsnit De Drie Provinci\u00ebn . Hij schreef er feuilletons voor en de buitenlandse overzichten. Het eerste feuilleton dat hij schreef, Het beleg van Gorcum , had \u2013 zoals tijdens zijn loopbaan vaker het geval zou zijn \u2013 een thema uit de lokale geschiedenis tot onderwerp. Het verscheen in 1888. 1 januari 1896 bracht, zoals hij het zelf omschreef, de ommekeer in zijn leven: de Schot Leander Starr Jameson (1853-1917) trachtte rond de jaarwisseling in Transvaal het Britse gezag te vestigen. Tevergeefs. Penning had echter al lang een diepe sympathie voor het broedervolk in zuidelijk Afrika. Hij was van mening dat de banden tussen de Nederlanders en de Boeren versterkt moesten worden. Om die reden stimuleerde hij dat vanuit Nederland zich mensen daar vestigden. En zo gingen ook zijn broers Gerrit en Arie er in de jaren \u201980 heen. Alleen de bittere tranen van zijn moeder, die hem smeekte om zo lang zij leefde niet ook nog te vertrekken, weerhielden hem ervan om er ook heen te gaan. Hij had er spijt van dat hij niet eerder dan een van zijn broers gegaan was. Door de \u2018Jameson- raid \u2019, de mislukte Engelse poging om Transvaal te overmeesteren, vlamden zijn warme gevoelens voor de \u2018Boeren\u2019 opnieuw op. Hij ging verhalen schrijven die in zuidelijk Afrika speelden. En zo verscheen in 1896 zijn eerste boek: De helden van Zuid-Afrika . Het was eerst als feuilleton in De Drie Provinci\u00ebn verschenen. Het werd spoedig gevolgd door andere. In 1899 brak de Tweede Boerenoorlog uit. Penning deed verslag en zo verschenen in a\ufb02everingen de drie delen van De oorlog in Zuid-Afrika. De strijd tusschen Engeland en de verbonden Boeren-Republieken Transvaal en Oranje-Vrijstaat . Hiermee was hij de\ufb01nitief als schrijver doorgebroken. Tussen 1896 en zijn dood in 1927 verschenen 75 titels, waarvan er 20 in zuidelijk Afrika speelden. Vele ervan verschenen eerst in feuilletonvorm, bijvoorbeeld in het ge\u00efllustreerde christelijke weekblad Timothe\u00fcs , waar hij sinds 1900 voor schreef. Een aantal van zijn boeken werd vertaald in het Engels, Duits en Maleis. Met name zijn in zuidelijk Afrika spelende boeken zouden hem als schrijver beroemd maken. In al zijn verhalen speelt Gods leidende hand een belangrijke rol. Zijn bazen bij het Gorkumse graanbedrijf stonden hem toe dat hij de helft van zijn tijd voor schrijven vrijmaakte. In 1903 verhuisde hij \u2013 nog in dienst bij het bedrijf \u2013 met zijn gezin naar Zeist. In die tijd verschenen zijn beroemd geworden, tijdens de Boerenoorlog spelende jeugdboeken als De Leeuw van Modderspruit (1900) en De held van Spionkop (1902). In 1906 verhuisde hij naar Apeldoorn. Hier, in Gelderland, kon hij zich voor het eerst geheel aan de journalistiek en het schrijven wijden. In Apeldoorn nam hij de exploitatie van christelijk weekblad De Veluwe, Christelijk Weekblad voor Apeldoorn over. Het blad werd in 1901 gesticht en was toen \u201cgewijd aan de belangen van huis, school, kerk en staat in de gemeenten Apeldoorn, Brummen, Epe en Voorst\u201d. In 1922 is het opgegaan in De Graafschapper . Ook in Apeldoorn startte hij Christelijk Volksblad voor het Huisgezin , een ge\u00efllustreerd weekblad. Na enkele jaren stapte hij over naar het nieuw opgezette Arnhemsch Dagblad , ook een christelijk, anti-revolutionair blad. Bij het Arnhemsch Dagblad bekleedde Penning de functie van directeur. Vanwege deze functie verhuisde het gezin-Penning in 1909 naar Arnhem. Zijn nieuwe baan bracht veel administratief werk met zich mee. Toch vond hij tijd om te schrijven. Voor de krant schreef hij bijvoorbeeld de binnenlandse overzichten en feuilletons. In 1919 werd het Arnhemsch Dagblad ingelijfd bij De Standaard en als zodanig be\u00ebindigd. In zijn Gelderse periode verschenen ook weer een groot aantal boeken van zijn hand. Net als eerder in Gorkum waren hier ook weer ettelijke verhalen bij die hun voedingsbodem vonden in zijn directe, Gelderse, omgeving. Gelderse titels zijn onder meer: De broeders van St. Jan te \u2019s-Heerenloo (1907), De bestorming van Arnhem (1910), Gelderlandsch bevrijding van het Fransche juk (1913) en Om Gelre\u2019s hertogskroon (1917). Veel van Pennings boeken beleefden tal van drukken. Met name geldt dat voor zijn Afrikaanse boeken. Zelfs in de afgelopen decennia zijn er nog boeken van hem herdrukt en bewerkt. Van zijn Gelderse boeken werd met name De bestorming van Arnhem ettelijke keren herdrukt. Nog in 1999 verscheen van dit boek, dat speelt aan het einde van de Franse tijd, een stripversie. In 1919 vertrok Penning naar het dagelijks verschijnende nieuwsblad De Stichtsche Courant in Utrecht. Hiervoor schreef hij ook weer feuilletons. Tegelijk was hij verantwoordelijk voor het lokale bijkantoor van De Standaard , waarvan De Stichtsche Courant sinds mei 1919 een kopblad was. Later was Penning ook hoofdredacteur van Het Vaandel voor Stad en Provincie Utrecht . Dit weekblad was een uitgave van de antirevolutionaire persvereniging te Utrecht. Vanwege zijn betrokkenheid bij wat er in Zuid-Afrika gebeurde, behoeft het geen verwondering te wekken dat hij voorzitter was van de afdeling Utrecht van de Nederlandsch-Zuid-Afrikaansche Vereeniging. In 1922 vertrok hij \u2013 op uitnodiging van zijn uitgevers \u2013 voor het eerst naar Zuid-Afrika, waar hij ook zijn\n\n\n\nbroers terugzag. Vol nieuwe indrukken en inspiratie keerde hij terug. Ondanks zijn reeds gevorderde leeftijd bleef hij zeer actief. \u2019s Zomers schreef hij en \u2019s winters gaf hij lezingen. Aan zijn patriarchale voorkomen en zijn banden met Zuid-Afrika ontleende hij zijn bijnaam \u2018Oubaas Penning\u2019. De laatste jaren schreef hij voornamelijk nog voor Timothe\u00fcs . Hij overleed thuis op 12 januari 1927. De laatste woorden van deze gelovige man waren geweest: \u201cO, God, wij danken, en wij loven, en wij prijzen U in eeuwigheid.\u201d Drie dagen na zijn overlijden werd hij begraven op de begraafplaats Kovelwade te Utrecht. Het graf is er nog.", "Willem van Berchen": "Willem van Berchen is de belangrijkste geschiedschrijver van het middeleeuwse hertogdom Gelre. Zijn bekendste werk is de Gelderse kroniek, een hoogtepunt in zijn oeuvre, waarin hij de geschiedenis van het hertogdom Gelre vanaf het ontstaan tot in zijn eigen tijd beschrijft. Hij was ook geestelijke, maar in die hoedanigheid heeft hij aanzienlijk minder sporen in de Gelderse geschiedenis achtergelaten. We kennen hem op de eerste plaats als de auteur van een aantal kronieken en over zijn persoonlijke levenswandel weten we weinig. Geboren werd hij waarschijnlijk in Nijmegen. Hij stamde uit een Nijmeegs geslacht, zoals hij zelf in de proloog tot zijn Gelderse kroniek schrijft. Het zal een eenvoudig burgermilieu zijn geweest. Over zijn vader weten we niet meer dan dat hij in 1393 het Nijmeegse burgerrecht verwierf en van zijn moeder kennen we zelfs niet de naam. Van Willem van Berchen zijn twee broers bekend: Johan en Volcquin, van wie Johan ouder dan Willem moet zijn geweest. Johan was geestelijke en studeerde van 1427 tot 1431 letteren aan de universiteit van Keulen, waar hij de titel van magister behaalde. Willem liet zich tussen 29 november 1432 en 24 maart 1433 in navolging van zijn broer als student letteren inschrijven aan de Keulse universiteit, waarbij hij wegens financieel onvermogen werd vrijgesteld van betaling van inschrijfgeld. Zonder de magistertitel behaald te hebben, heeft hij de universiteit verlaten. Wanneer we hem na lange tijd in 1452 weer in de bronnen aantreffen, blijkt hij inmiddels de priesterwijding ontvangen te hebben. Hij wordt in 1461 en 1466 vermeld als priester van het Sint-Stevensaltaar in de Nijmeegse parochiekerk, hetgeen inhield dat hij aan dit altaar periodiek missen moest opdragen tegen ontvangst van de daaraan verbonden vaste inkomsten. Ongeveer in dezelfde tijd, in 1457 en 1462, trad hij op als notaris, een beroep dat in die tijd nog uitsluitend door geestelijken werd uitgeoefend. Rond die tijd blijkt hij nog meer geestelijke ambten bezeten te hebben, waarmee hij naast de bediening van het Sint-Stevensaltaar en de uitoefening van het notariaat in zijn levensonderhoud heeft kunnen voorzien. In 1463 blijkt hij pastoor te zijn van het dorp Niel in de Duffelt, tegenwoordig Duits grondgebied, maar toen nog onderdeel van het hertogdom Gelre. Meer dan dat hij deze functie bekleedde en dat hij zijn benoeming aan de heer van Groesbeek had te danken, is er niet over bekend. Sinds 1475 mocht hij zich kanunnik noemen van het toen pas gestichte kapittel in de Nijmeegse Sint-Stevenskerk, terwijl hij in datzelfde jaar ook wordt vermeld als pastoor van de parochiekerk van Cuijk. Daar werkte hij aan zijn Gelderse kroniek zoals hij zelf schrijft in zijn Arkelse kroniek. Wellicht heeft hij het pastoraat in Niel opgegeven voor deze twee functies, maar noodzakelijk is dat niet. Cumulatie van geestelijke ambten was in die tijd heel gebruikelijk en het was ook normaal dat bezitters van een pastoorsambt plaatsvervangers aanstelden. Willem van\n\n\n\nBerchen is op een onbekend tijdstip in 1481 of later overleden. Dit kan worden afgeleid uit zijn Gelderse kroniek, waarin de jongste beschreven gebeurtenissen in juni 1481 hebben plaatsgevonden. Zoals gezegd is het die Gelderse kroniek waaraan Willem van Berchen zijn grootste bekendheid dankt. Hij werkte langdurig aan dit werk, waarvan twee versies bekend zijn. Hij verrichtte hiervoor onder meer archiefonderzoek in Nijmegen en in het archief van de heer van Groesbeek. De eerste versie beschrijft de Gelderse geschiedenis tot het jaar 1465, waarbij de gebeurtenissen in de jaren 1402-1465 slechts heel in het kort worden behandeld. De tweede versie geeft daarentegen een uitvoerige beschrijving van de gebeurtenissen die tijdens Van Berchens leven in Gelre plaatsvonden en loopt tot en met juni 1481. Daarna heeft Van Berchen de pen neergelegd en we weten niet waarom. Zeer waarschijnlijk is hij kort daarna overleden. Tussen de totstandkoming van de eerste en tweede versie van de Gelderse kroniek zijn tien of meer jaar verstreken, jaren die de auteur als kroniekschrijver niet onbenut heeft gelaten. Hij stelde toen een aantal andere kronieken samen, zoals een Hollandse kroniek, een Brabantse kroniek, een korte kroniek van Troje, een kroniek van het Bisdom Luik en kronieken van de adellijke geslachten Van Egmond, Culemborg, Arkel en Heusden. Het zijn kronieken die weinig bekendheid genieten, voornamelijk omdat ze grotendeels niet in druk zijn uitgegeven. Verbazingwekkend is dat niet, want door hun sterk compilatorische karakter zijn ze inhoudelijk weinig opzienbarend, zodat latere kroniekschrijvers en historici er weinig aandacht aan hebben geschonken. De handschriften van deze kronieken, die worden bewaard in de Koninklijke Bibliotheek van Brussel, zijn door de auteur eigenhandig geschreven en met uitzondering van de Arkelse kroniek zijn er geen afschriften van bekend. Historica Karin Tilmans heeft op goede gronden de mening geopperd dat Van Berchen zijn niet-Gelderse kronieken heeft gecompileerd met het oog op het schrijven van de tweede uitgebreidere versie van zijn Gelderse kroniek, waaraan hij in de loop van de jaren \u201970 is begonnen. Hij kon namelijk niet terugvallen op de werken van vroegere Gelderse kroniekschrijvers, omdat Gelre tot dan toe geen historiogra\ufb01sche traditie kende. Buiten de zogenaamde Tielse Kroniek ( Chronicon Tielense ) uit het midden van de 15de eeuw, of een verloren gegane voorganger daarvan, stond hem voor de geschiedenis van Gelre niets ter beschikking. Hierdoor was Van Berchen een pionier in de Gelderse geschiedschrijving, toen hij in een kroniek de daden van de Gelderse landsheren ging beschrijven, waarbij hij ook een belangrijke plaats inruimde voor de geschiedenis van de stad Nijmegen en haar verhouding tot de Gelderse landsheren. Aan zijn niet-Gelderse kronieken kon hij gegevens over de Gelderse geschiedenis ontlenen en die tevens in de context van de Nederlandse geschiedenis plaatsen. Voor de tweede versie van zijn Gelderse kroniek heeft hij vooral gebruik gemaakt van zijn Hollandse kroniek, waarin hij veel aandacht besteedt aan de Bourgondische expansie in de Nederlandse gewesten. Men kan echter niet zeggen dat Van Berchen zijn niet-Gelderse kronieken uitsluitend voor eigen gebruik heeft geschreven, want in enkele van die werken richt hij zich expliciet tot de lezer. Het gebruik van het Latijn vormde voor Van Berchen geen belemmering om onderhoudend te schrijven en met name de gebeurtenissen van zijn eigen tijd in treffende bewoordingen neer te zetten. Voor die goede beheersing van het Latijn heeft hij ongetwijfeld de basis gelegd tijdens zijn studie in Keulen, waar hij volop Latijn moet hebben gelezen en geschreven. Ook als notaris heeft hij zich kunnen bekwamen in het schrijven van Latijnse teksten. Zijn methodiek vertoont sporen van zijn wetenschappelijke vorming: hij verwijst in zijn Gelderse kroniek naar werken van klassieke auteurs zoals Aristoteles en Cicero, maar ook naar archiefbronnen en inscripties die hij in Nijmegen onder ogen heeft gehad. Minder duidelijk is of Van Berchen in zijn kroniek ook gebeurtenissen heeft beschreven die hij zelf heeft meegemaakt. Daarvan maakt hij in ieder geval geen gewag, maar hij heeft ongetwijfeld gebruik gemaakt van informanten die van bepaalde zaken ooggetuige zijn geweest, zoals de belegering van Nijmegen in de zomer van 1473. Voor de realistische beschrijving van die strijd moet hij zich gebaseerd hebben op de verhalen van Nijmeegse familieleden, kennissen of collega\u2019s. De tweede versie van de Gelderse kroniek is stilistisch en inhoudelijk zonder twijfel het beste werk dat Van Berchen ons heeft nagelaten. Menig feit uit de Gelderse geschiedenis van de 15de eeuw zou ons zijn ontgaan, als we niet over deze kroniek hadden beschikt. Door de situering van de Gelderse geschiedenis in de Nederlandse context stijgt Van Berchen in zijn Gelderse kroniek uit boven het niveau van de puur gewestelijke geschiedschrijving. De annexatie van Gelre door de Bourgondische hertog dwong hem ook wel over de grenzen van het hertogdom Gelre heen te kijken, aangezien in zijn tijd al diverse andere Nederlandse gewesten door de Bourgondi\u00ebrs beheerst werden. Neutraal was hij bepaald niet in deze\n\n\n\nkwestie. Hij vertolkt het standpunt van zijn vaderstad Nijmegen, die als uitvloeisel van haar anti-Bourgondische stellingname krachtige steun verleende aan de jonge hertog Adolf, die zijn pro-Bourgondische vader Arnold had afgezet en later de gevangene van Karel de Stoute was geworden. De onbekende commentator die het handschrift van de tweede versie van de Gelderse kroniek van kritische opmerkingen heeft voorzien, hekelt niet zonder reden de neiging van Van Berchen om alle politieke streken die de Nijmegenaren uithaalden, goed te praten. Naast Nijmegenaar in hart en ziel was Van Berchen een overtuigd Gelders patriot, die met afschuw moest toezien hoe een vreemde heerser in de persoon van Karel de Stoute Gelres onafhankelijkheid om zeep hielp. Even leek het erop dat na Karels dood in 1477 de onafhankelijkheid zou worden hersteld, maar de vier laatste jaren die Van Berchen in zijn Gelderse kroniek beschrijft, lieten niet het verwachte herstel zien. De politieke ontwikkelingen leidden daarentegen tot een tweede Bourgondische bezetting van Gelre. Het moet Willem van Berchen ten zeerste bedroefd hebben.", "Willem Leenen": "Op 20 juni 1737 door schepenen van Grave naar zijn leeftijd gevraagd, antwoordde Willem Leenen \u201cin de 40 jaar te weesen\u201d. Hij wist het blijkbaar zelf niet zo precies. Hij getuigde toen in een zaak betreffende de bouw van bastion De Blauwe Kop nabij de stad. Leenen was sergeant in het infanterieregiment van kolonel Hendrik des Vilattes, heer van Gendt en Erlicum, dat in die tijd in Grave was gelegerd. Als \u2018inspecteur\u2019 was hij ook in dienst van de Zaltbommelse aannemer Hendrik de Groot, die bij de bouw was betrokken. In 1733 was Willem Leenen, toen al sergeant, in Gendt na geloofsbelijdenis toegetreden tot de Gereformeerde Kerk. Kort daarop ging hij in Maastricht in garnizoen en vandaar naar Grave. Blijkens zijn onmiskenbare handschrift bij een rekest dat Des Vilattes inzake een grenskwestie in 1733 indiende bij de Gelderse Rekenkamer, trad hij in Gendt, waar hij van tijd tot tijd verbleef, op als bediende van de kolonel. Zo is hij stellig ook te identificeren met \u201cseker Sergeant, soo enige tydt ten Huise van de Heer des Vilattes is geweest\u201d en die in 1734 als boodschapper van laatstgenoemde optrad toen deze overhoop lag met de plaatselijke ambtman mr. M.N. van Loon en de secretaris van de stad en heerlijkheid, J. Moorrees. Dat Leenen door aannemer De Groot voor het werk te Grave als inspecteur in de arm werd genomen, wijst erop dat de sergeant beschikte over bouwkundig inzicht. Leenen moet een gedegen vooropleiding hebben genoten. Hij had zeker kijk op vestingwerken en de kaart Plan De La Ville De Grave ... Wm. Le. fecit 1738 \u2013 mede getuige de beschrifting daarvan weer onmiskenbaar van zijn hand \u2013 is een bewijs daarvan. Dat vond ook de Raad van State, die op 30 december 1737 op voorstel van C.F. Hertell, directeur-generaal van Fortificati\u00ebn, had besloten Leenen na een toelatingsexamen als extra-ordinaris ingenieur in het Korps Ingenieurs op te nemen. Op 7 februari 1738 mocht hij de eed voor de vervulling van zijn nieuwe functie afleggen. Die functie bood op termijn betere vooruitzichten, maar leverde voorlopig financieel niets op. Zijn baan van sergeant moest hij als onverenigbaar met die in het elitaire Korps Ingenieurs opgeven. Leenen werd gestationeerd in Zutphen, waar hij \u201cbuyten kosten van den lande\u201d betrokken werd bij het opzicht over de vestingwerken. Twee jaar later werd hij er tegen 30 stuivers per dag zelfstandig opzichter. Op 21 juli 1741 volgde zijn bevordering tot ordinaris-ingenieur \n\n\n\nderde klasse op een jaarwedde van 300 gulden en in november van dat jaar trouwde hij met de in 1696 te Zutphen geboren kapiteinsweduwe Jacoba Johanna de Huybert. Leenen bleef werkzaam aan de IJssellinie, voerde daar de directie bij de aanleg en het onderhoud van verdedigingswerken en maakte vestingplans van Zutphen, Zwolle en Kampen. Intussen was de Oostenrijkse Successieoorlog uitgebroken en had de Raad van State vastgesteld dat Leenen nog in staat was \u201com in het velt te dienen\u201d. Niet zeker is of de betrokkene van de bevinding van de Raad van State op de hoogte was, maar in februari 1744 vroeg en kreeg hij ontslag uit Staatse dienst. Werkloos werd Leenen niet. Al op 21 april werd hij door de Gelderse gedeputeerden in het College tot de benefici\u00ebring van Nederrijn en IJssel naar Arnhem ontboden om te adviseren over het herstel van de in de winter doorgebroken Spijkse dijk. Deze uitnodiging mag worden gezien als erkenning van zijn kijk op de problemen met de afvoer van de bovenrivieren. Had hij die opgedaan tijdens zijn militaire ingenieurswerk of had hij die al eerder? Zijn kaarten van het Spijk en de Ossenwaard werden vergaderstukken op de intergewestelijke waterstaatkundige conferenties die in juli en augustus 1745 te Arnhem werden gehouden. In die tijd overleed de Gelderse provinciale landmeter Isaac van den Heuvel en, werkend aan de Spijkse inlaagdijk, vroeg Leenen op 25 oktober 1745 verlof om in Zutphen zaken te regelen in verband met zijn sollicitatie naar het vacante eerbiedwaardige ambt. De bekleding hiervan, waartoe hij op 22 oktober al de eed had afgelegd, bracht mee dat de familie Leenen-de Huybert moest verhuizen naar Arnhem. Het gezin woonde in mei 1749 aan de Grote Oord, met boekverkoper Nicolaas Vorster en koopman Abraham Pannekoek als buren. Het ambt van provinciaal landmeter van Gelderland was veelzijdig en druk. In zijn nieuwe functie zette Leenen zijn waterstaatkundige werkzaamheden met betrekking tot Nederrijn en IJssel voort. Zo vinden we hem tot omstreeks 1749 bij de Spijkse werken en daarna aan de bovenmond van het Pannerdens Kanaal. In verband hiermee kwam hij schriftelijk in aanvaring met de Inspecteur-generaal van de Rivieren in Holland, de Leidse hoogleraar Johan Lulofs (1711-1768), die in 1754 Leenens \u2018wiskunstigh\u2019 bewijs betreffende een waterloopkundig probleem verwierp, overwegende \u201cdat er dus niets, dat naar wiskunst zweemt, in te vinden is\u201d. Geboren in Zutphen en in 1741 medeondertekenaar van Leenens huwelijksvoorwaarden en voogd over diens aangetrouwde kinderen, moet Lulofs de landmeter goed hebben gekend en zijn negatieve oordeel over Leenens wiskundige bewijsvoering was misschien niet ongegrond. Militair werk mocht Leenen niet aannemen, maar de oorlogssituatie bracht het Hof van Gelderland ertoe hem in april 1748 toestemming te verlenen voor de inspectie van de inundatiewerken bij Zwolle en Hasselt, het gebied waarmee hij bij uitstek vertrouwd was. Doordat een exemplaar ervan is opgenomen in de permanente expositie van Paleis Het Loo Nationaal Museum, is de kaart die Leenen in de jaren 1748-1762 maakte van het gebied van de hoge heerlijkheid Het Loo, zijn bekendste werkstuk. Leenen maakte zich zorgen over het verlate gereedkomen van deze kaart, want hij noemde haar in april 1762 in zijn bijgestelde testament. Intussen had hij in 1750, respectievelijk 1761 aan Willem IV en V nog kaarten geleverd van hun domein te Dieren en in 1753 had H.W. Brantsen, secretaris van het Kwartier van Veluwe en van de stad Arnhem, van de landmeter een plattegrond van zijn nieuwe bezit Zypendael in ontvangst mogen nemen. Leenen kreeg ook allerhande opdrachten van de Arnhemse en gewestelijke overheid. Bekend is zijn grensuitzetting tussen richterambt en schependom van Arnhem in 1750. Leenen was niet bescheiden bij zijn kostendeclaraties, wat in 1754 voor de Gelderse Rekenkamer aanleiding was tot een nieuwe \u2018instructie voor een landmeter ordinaris\u2019. De vorderingen die hij in 1760, toen hij voor de tweede maal weduwnaar werd, had uitstaan geven een beeld van zijn klantenkring: de Nassause Domeinraad, de stad Arnhem, de heer Torck van Rosendaal, Huis Bergh, de stad Harderwijk, Hof en Rekenkamer van Gelderland en het College tot de benefici\u00ebring van Nederrijn en IJssel. In april 1762 ontving Leenen van laatstgenoemde instantie nog een betaling \u201cter saek van het peijlen van de Whael\u201d, maar in december van dat jaar moest hij het wegens ziekte laten afweten en werk overdoen aan de eveneens in Arnhem wonende landmeter Frederik Beijerinck. Leenens gezondheid ging daarna zienderogen achteruit en in oktober 1763 moest Beijerinck zelfs voor hem inspringen bij het maken van een kopie van zijn kaart van Het Loo ten behoeve van de Rekenkamer. Het voor het Hof bestemde exemplaar van de kaart dat Leenen kort tevoren nog had kunnen afleveren, vertoont onmiskenbaar sporen van haast en verminderde aandacht, stellig te wijten aan de ziekte van de maker. Willem Leenen werd op 4 juli 1764 te Steenderen begraven, de plaats waar zijn schoonfamilie Stakebrant haar wortels had. Leenens afkomst en opleiding blijven in nevelen gehuld. \n\n\n\nHet maatschappelijk niveau van zijn beide huwelijkspartners doet vermoeden dat hij uit respectabele kring voortkwam. Als ingenieur/landmeter was Leenen in de eerste plaats een praktisch man. Door zijn grensoverschrijdende werk ter beteugeling van de bovenrivieren maakte hij ook naam buiten Gelderland. Hij was \u00e9\u00e9n van de landmeters die met hun kijk op de waterloopkunde in de 18de eeuw hielpen de grondslag te leggen voor de landelijke waterstaat.", "Heymen van \u2019t Einde": "Heymens vader werkte aanvankelijk bij een houthandel en begon later een eigen betonfabriek. Daarnaast was hij organist in de Hervormde kerk van Vaassen en leidde hij het plaatselijke gemengde koor Hosanna, waarvan hij ook de oprichter was. Ook leidde hij een kinderkoor. Muziek werd Heymen met de paplepel ingegoten. Wanneer hij \u2019s avonds in bed lag kon hij de wekelijkse repetities van Hosanna, die thuis op zolder plaatsvonden, volgen. Zijn vader speelde kerkorgel en oefende thuis ook vaak op het harmonium. De kleine Heymen bleek ook interesse te hebben voor muziek; hij leerde het zichzelf aan en zijn spel werd al spoedig op school ontdekt. Op jonge leeftijd (hij was toen 7 of 8 jaar oud) werd hem door de bovenmeester gevraagd om de hoogste klas op het harmonium te begeleiden. Toen hij enkele jaren later aan meester Van Asselt vroeg om van hem muziekles te krijgen, kreeg hij als antwoord \u201cHeymen, dat gaat niet want ik kan jou niets meer leren...\u201d. Heymen kwam huilend thuis, want de felbegeerde lessen gingen aan zijn neus voorbij. Later zou hij lessen volgen bij onder anderen de organisten Henk van de Kraats en Cornelis Wijers, en kreeg hij pianolessen van professor H. Boerwinkel. Deze gaf vrijwel nooit complimentjes. Toen Heymen op een keer een stuk voor hem speelde, complimenteerde de professor hem met de woorden: \u201cIk heb nog nooit een mens aangetroffen met zoveel gevoel\u201d. Dat was het grootste compliment dat Heymen kon krijgen. Ook volgde hij nog een jaar vioollessen bij een voormalig eerste violist van het Berliner Philharmonisches Orchester, Heinrich von Silm. Zijn loopbaan als organist begon al vroeg. Op 11-jarige leeftijd speelde hij voor het eerst op het orgel in de kerk. Daarna heeft hij zijn vader nog een aantal keren tijdens de kerkdiensten vervangen. Maar voor een echte loopbaan in de muziek was het nog te vroeg. Na zijn lagere-schooltijd moest Heymen meewerken in het bedrijf van zijn vader. Toen deze in 1941 overleed, nam Heymen, samen met zijn broers, het werk in het bedrijf op zich. Tijdens het werk had hij altijd een theorieboek muziek bij zich, zodat hij in eventuele rusttijd nog wat kon leren. Door het werk in de betonfabriek was een full-time loopbaan in de muziek niet mogelijk. Het vaderloze gezin moest brood op de plank houden en de oudste zoon moest daaraan uiteraard meewerken. Met muziek viel in de oorlogsjaren niet gemakkelijk geld te verdienen. Wel nam Heymen in zijn vrije tijd het werk als organist en koordirigent van zijn vader over. Hij zou ruim 62 jaar, tot aan zijn\n\n\n\ndood, organist blijven. Dit werk deed hij vanuit dienstbaarheid zoals hij aangaf met de woorden:\n\n\u201cIk ben niet de man om in het middelpunt te staan. Ik wil me niet op de borst kloppen, maar ik vind het fijn iets voor de gemeente te kunnen doen.\u201d\n\nZijn orgelspel moest een eenheid zijn met de dienst waaraan hij meewerkte. Alhoewel hij het thema van de preek niet tevoren wist, sloot hij daar in het orgelspel altijd bij aan. Hij zei daarover: \u201cWat ik hoor geef ik weer in mijn spel\u201d. Vanuit zijn jarenlange ervaring adviseerde hij verschillende orgelcommissies bij de aanschaf en restauratie van hun orgel. Een groot aantal koren wilde Van \u2019t Einde als dirigent. Gedurende een periode dirigeerde hij wekelijks zelfs dertien zangkoren in de wijde regio. Hij streefde met hen naar kwaliteit en daagde hen uit om naar concoursen te gaan en te laten zien tot welke prestaties ze in staat waren. Met zijn koren haalde hij vele prijzen. Daaronder waren circa 100 eerste prijzen. Alleen al in het jaar 1951 haalde hij met tien koren negen eerste prijzen, een prestatie die, zoals het muziekblad Koor en Kunstleven het omschreef, dat jaar door geen enkele koordirigent in Nederland werd ge\u00ebvenaard. Zijn prestaties met de koren bleven bij de zangersbond niet onopgemerkt. Hij werd daarom ook gevraagd om bij talloze zangconcoursen jurylid te zijn. Met een aantal van zijn koren heeft hij langspeelplaten opgenomen, Op verzoek van de kerkenraad van de Nederlandse Hervormde kerk richtte hij in 1985 een Cantorij op. Van \u2019t Einde gaf aan veel leerlingen uit de regio muziekles. Hij wilde muziek voor iedereen bereikbaar maken en maakte lange dagen. Hij begon \u2019s morgens rond zes uur, half zeven met de eerste lessen en dat liep de rest van de dag door. \u2019s Avonds dirigeerde hij de koren, soms meerdere op een avond. Een tijd lang had hij wekelijks maar liefst 120 leerlingen. Wie, door welke omstandigheden dan ook, niet op les kwam hoefde niet te betalen. Alleen de gevolgde lessen werden in rekening gebracht. Voor de kinderen die bij hem op les waren, stond na de les op de trap altijd de snoeppot klaar. Een aantal van zijn leerlingen werd zelf kerkorganist. Per 1 september 1960 werd hij benoemd tot muziekleraar aan de Christelijke ULO te Vaassen, later kwam daar de ds. L.J.R. Kalmijnschool bij. Dit waren voor hem niet de gemakkelijkste uren van de week. De muzieklessen, die hij serieus probeerde te verzorgen, werden door de leerlingen niet altijd even serieus genomen. Zijn zachte aard liet de jongeren de ruimte. Hij hoopte dat ze er toch nog wat van opstaken en probeerde, ondanks zijn voorliefde voor klassieke muziek, hen bij de les te betrekken door ook popmuziek te behandelen. Respect dwong hij bij de jongeren af door zijn improvisaties op twee noten. Een van de leerlingen mocht daarbij twee willekeurige noten aanwijzen en hij maakte rond die twee noten een improvisatie. Op 28 februari 1981 speldde de burgemeester van de gemeente Epe hem tijdens zijn 40-jarig jubileum als organist de eremedaille in goud, verbonden aan de Orde van Oranje Nassau, op. De burgemeester uitte daarbij grote bewondering voor de manier waarop Van \u2019t Einde, gedreven door liefde voor de muziek, zich had ontwikkeld tot componist, muziekleraar, koordirigent en organist. Heymen reageerde hierop met: \u201cIk sta versteld van dit eerbetoon en persoonlijk vind ik dat ik dit niet heb verdiend, want de kracht, die mij hiertoe in staat stelde, heb ik gekregen.\u201d Op latere leeftijd kreeg hij gezondheidsproblemen, in 1995 kreeg hij een TIA (voorbijgaande tromboseaanval), waar hij maar moeilijk bovenop kwam. Het spelen ging nog wel, maar moest vooral op het geheugen gebeuren. Van bladmuziek spelen en nieuwe stukken aanleren is hem sindsdien moeilijk gevallen. In zijn nadagen wilde Van \u2019t Einde niet stoppen als organist en noemde daarvoor als reden zijn leermeester Wijers. Toen deze op 81-jarige leeftijd was gestopt, stierf hij na een paar maanden. Heymen wilde doorgaan zolang het maar even kon. Alhoewel het aantal of\ufb01ci\u00eble diensten minder werd, bleef hij veel bijzondere diensten doen. Veel mensen bleven hem vragen om te spelen bij bijzondere gelegenheden. Toen evenwel zijn vrouw Mimy op 23 februari 2003 stierf, stierf ook een deel van Heymen. Alhoewel hij muziek bleef maken, was hij sinds haar overlijden ontroostbaar, of zoals hij zelf aangaf \u2018erg verdrietig\u2019. Hij stierf op 6 juli 2003 in het harnas tijdens een optreden van het bejaardenkoor, waarmee hij ter gelegenheid van een verjaardag enkele liederen uitvoerde. Van \u2019t Einde werd bijna 85 jaar. Hij had zich voorgenomen ter gelegenheid van zijn 85ste verjaardag de Hervormde Kerk een derde luidklok te schenken. Dit had hij kort voor zijn overlijden met enkele familieleden besproken. Hij miste de drieklank, die de drieeenheid van het Goddelijke symboliseert. Alhoewel de gift van de klok niet in een testament was vastgelegd, besloot de familie eensgezind uit zijn erfenis de klok alsnog te bekostigen. Deze klok werd op 22 maart 2004 geplaatst en op 4 april door de familie aan de kerk overgedragen. Hij zal de gedachtenis van de musicus Heymen van \u2019t Einde op een muzikale wijze instandhouden.", "Hugo Willebrord Bloemers": "Vanuit Rheden, waar zijn vader toen burgemeester was, ging Hugo Bloemers naar het Stedelijk Gymnasium in Arnhem waar hij in 1927 eindexamen deed. In 1928 legde hij als spoorstudent aan de universiteit te Nijmegen het kandidaatsexamen rechten af, in 1932 in Utrecht het doctoraal examen. Hij vestigde zich toen te Amsterdam als junior advocaat en procureur, maar wilde net als zijn vader burgemeester worden. Toen hij de daarvoor vereiste leeftijd van 25 jaar had bereikt en enkele malen met zijn sollicitaties geen succes had, stelde hij zich kandidaat voor het secretarisschap van de in 1913 opgerichte Armenraad in Groningen. Dat leverde niet het ambt maar wel een positieve beoordeling op van de president van de Raad, jhr. D.R. de Marees van Swinderen, die R.H. baron de Vos van Steenwijk, Commissaris der Koningin in Drenthe (1931-1951), ter kennis bracht. Deze wilde vernieuwing door dynamische jongeren als burgemeester aan te trekken, ook van elders. Hugo Bloemers kwam, doordat zijn vader burgemeester was van Groningen (1931-1934) en curator van de rijksuniversiteit aldaar, in contact met de Groningse hoogleraar mr. C.W. van der Pot (1880-1960), die hem aldus \u201cvrij goed had leren kennen\u201d. Deze beval hem bij De Vos van Steenwijk schriftelijk aan als burgemeester van het pas vacante Roden. Van der Pot memoreerde in zijn brief de vele belangrijke functies, in de loop der tijden vervuld door leden van de familie Bloemers, en somde de kwaliteiten van de jonge Hugo Willebrord op: een praktisch aangelegd man, daarbij vlug van begrip en ijverig, in staat leiding te geven, die \u201cde eigenschappen bezit om een goed plattelandsburgemeester te zijn. Hij houdt van het land.\u201d Dat zou in zijn verdere leven overduidelijk blijken. Over de aanstaande\n\n\n\n\n\nechtgenote, nog rechten studerend, schreef Van der Pot dat zij \u201conder de Drentsche burgemeestersvrouwen zeker niet de minst aantrekkelijke en geschikte zou wezen.\u201d Bij Koninklijk Besluit van 7 februari 1934, nr. 3, werd dan ook mr. H.W. Bloemers, net als indertijd zijn vader, op de jongst mogelijke leeftijd burgemeester. Hij volgde in Roden de plotseling overleden Gerardus van Wageningen (1868-1933) op. Zoals wel vaker in kleine gemeenten was het ook in Roden, dat de beslissingen veelal buiten het gemeentehuis waren bedisseld voor ze of\ufb01cieel in de gemeenteraad aan de orde kwamen. Met tact en met veler instemming bracht Bloemers daar verandering in. Juist daarop kon hij met voldoening terugkijken toen Roden \u2018met tranen in de ogen\u2019 \u2013 voorlopig, zo zou blijken \u2013 afscheid van hem nam op 26 maart 1941. Daarbij gaven meer dan veertig verenigingen acte de pr\u00e9sence. Bloemers was toen \u2013 hoewel hij pas op 6 mei 1941 werd ontslagen als burgemeester van Roden \u2013 per 15 maart 1941 als zodanig benoemd in Assen. Zijn voorganger daar, mr. Johan Bothenius Lohman (1887-1977), was door de Duitse Rijkscommissaris voor Nederland, Seyss-Inquart, ontslagen omdat hij de brandhaard zou zijn van de oppositie tegen de Duitse overheid. Ten einde de benoeming van een nationaal-socialistisch burgemeester te voorkomen, achtte De Vos van Steenwijk de partijloze en krachtige bestuurder Bloemers de aangewezen opvolger. Dat vond ook de toenmalige secretaris-generaal van Binnenlandse Zaken K.J. Frederiks, in de oorlogsjaren in feite plaatsvervangend ministerpresident. Bloemers voelde zich verplicht aan hun beider beroep gevolg te geven en de benoeming te aanvaarden. De betreffende bezettingsverordening gaf onder meer aan dat burgemeesters van de provinciale hoofdsteden door de rijkscommissaris zouden worden be\u00ebdigd. Het te gebruiken eedsformulier was ook voor \u2018goede\u2019 burgemeesters aanvaardbaar; het ging immers niet om een eed van trouw aan de bezetter. Toch trachtte nog in 1967 de leider van de Boerenpartij, H. Koekoek (1912-1981), een geboren Drent, toen wonend in Gelderland, hieruit \u2013 tevergeefs \u2013 politieke munt te slaan. In Assen had Bloemers al spoedig con\ufb02icten met de Duitsers door zijn standpunten betreffende de Winterhulp, de Nederlandse Volksdienst, en met de daar gevestigde post van de Sicherheitsdienst. De spanningen culmineerden in een onwerkbare situatie door de houding van de NSB-wethouder mr. A.C.W. Groenewegen. De Duitse autoriteiten kozen partij en per 30 juni 1942 werd Bloemers door SeyssInquart ontslagen omdat hij \u201ctegenover medewerking aan de Nieuwe Orde volstrekt afwijzend stond.\u201d Met dat oordeel lag, zo mag men zeggen, voor Bloemers een naoorlogse ambtelijke carri\u00e8re open. Hij moest onderduiken, maar enige maanden na zijn ontslag volgde zijn benoeming tot juridisch adviseur van het Rijksbureau voor de Voedselvoorziening. De familie woonde daarom van 1943 tot in mei 1945 in \u2019s-Gravenhage. Direct na de bevrijding op 13 april 1945 keerde Bothenius Lohman in Assen terug; Bloemers werd per 22 mei 1945 opnieuw belast met zijn vroegere ambt in Roden en kreeg het vooral druk met functies die de naoorlogse periode zo kenmerken. In juli werd hij voorzitter van de Zuiveringscommissies voor PTT-ambtenaren in Drenthe, daarna van die voor het personeel van de Rijkswerkinrichtingen en het gevangeniswezen te Assen. In augustus werd hij voorzitter van het gewestelijk comit\u00e9 voor de annexatie van Duits gebied. Men beschouwde in Drenthe verwerving van Duits gebied tot Weser en Lippe als vanzelfsprekend; uitbreiding tot aan de Elbe zou ideaal zijn. Hoe Bloemers tegenover een dergelijke schadevergoeding stond, kan afgeleid worden uit zijn voorzitterschap van de desbetreffende commissie. Over zijn werkzaamheden die voortvloeiden uit zijn benoeming in september 1945 tot raadsheer in het Bijzonder Gerechtshof te Leeuwarden \n\n\n\nbekende hij later het \u201cberoerd werk, lam werk\u201d te hebben gevonden. Toen hij per 7 juni 1946 werd benoemd tot burgemeester van Deventer was dat voor hem aanleiding zijn ontslag in te dienen; het werd hem verleend op 29 augustus 1946. De elkaar opvolgende commissarissen der Koningin in Overijssel, Van Voorst tot Voorst (1925-1946) en De van der Schueren (1946-1964) hadden in hem de geschikte kandidaat gezien voor het burgemeesterschap van Deventer. Hij was na de bevrijding voorzitter geworden van het Nederlands Instituut voor Volkshuisvesting en Stedebouw, een functie die zijn vader eerder had vervuld. Dit kan een van de redenen zijn geweest om hem te benoemen in deze zwaar geteisterde stad. Ook daar stond hij, de partijloze, boven de partijen en hij hield de raad bij zijn installatie voor dat politiek in het gemeentebestuur alleen kon gelden als middel tot doel. Een dynamische periode van herstel brak aan, van aanleg van havencomplexen, industrialisering, stadsuitbreiding, realisering van een stadsschouwburg, alles mede bevorderd door Bloemers\u2019 uitstekende contacten op landelijk niveau. De veelvuldige uitstedigheid van de reisburgemeester \u2013 zoals hij daar zelf over sprak \u2013 had het beoogde effect. Dat werd mede mogelijk gemaakt doordat hij kon steunen op een door hem hooggeprezen ambtelijk apparaat dat \u2013 en dat geldt voor al zijn standplaatsen \u2013 op zijn zorgzaamheid kon rekenen. Tot 31 maart 1957 vervulde hij tot grote tevredenheid van burgerij en overheid de functie van wederopbouwburgemeester. Als ereburger verliet hij Deventer om Commissaris der Koningin te worden in Gelderland, de bakermat van de familie. Het was een opmerkelijke promotie voor een burgemeester van een gemeente in het Oversticht tot \u201cdemocratische opvolger van de hertog van Gelre\u201d, zoals hij zijn ambt heeft getypeerd bij zijn installatie als ereburger van Nijkerk op 27 maart 1963. Ligt de kern van de functie van Commissaris der Koningin in het bekleden van het voorzitterschap der Provinciale Staten, Bloemers zag zijn taak \u2013 niet lang daarvoor verruimd door de nieuwe Provinciewet \u2013 ook in de bevordering van sociale, culturele, economische en volkshygi\u00ebnische belangen. Bij zijn ambtsaanvaarding op 1 april 1957 \u2013 daarbij werd begrijpelijk zijn vaders lidmaatschap der Gelderse Staten gememoreerd \u2013 is hem gevraagd zich in te zetten voor de handhaving van de zelfstandigheid van Gelderland. Ook zou hij vorm moeten geven aan een hechte samenwerking tussen provincie, gemeenten en waterschappen, tegen de groeiende centralisatie in. Wat de zelfstandigheid betrof mocht hij rekenen, zo werd hem verzekerd, op de Gelderse strijdvaardigheid. Inderdaad zou hij uit overtuiging krachtig blijven opkomen voor de provinciale zelfstandigheid. Dat zijn voorzitterschap van de Staten hem niet altijd de grootste voldoening had gegeven, bekende hij in zijn afscheidsrede op 30 april 1973: \u201c... zittend, zwijgend, stil en geduldig, het zijne denkend\u201d had hij het volbracht. Hij verzekerde \u201cgeen roem en lauweren te hebben verwacht van arbeid en ambt in de schaduw van de publieke belangstelling.\u201d Bij zijn afscheid sprak hij over de plaats van de provincie in de tijd van overgang waarin de samenleving in 1973 verkeerde. Om de bestuurlijke problemen op te lossen, achtte hij gereglementeerde inspraak gewenst, liever dan \u201ctoespraken vanaf de zeepkist\u201d; debatten vond hij een noodzakelijk kwaad. Hij was fel tegen een gekozen burgemeester. Omdat beslissingen over ruimtelijke ordening, verkeersvoorzieningen, industrialisatie en maatschappelijke zorg aangelegenheden zijn die behalve bij de provincie, steeds meer gingen berusten bij meer dan \u00e9\u00e9n gemeentebestuur, pleitte hij voor gewestvorming, dus voor een nieuwe bestuurlijke laag tussen gemeente en provincie. Daardoor kon de taak van de provincie als bemiddelende instantie gehandhaafd blijven: objectiverend, correctief, als een buffer bij tegengestelde belangen, bemiddelend tussen de \u2018bestuurlijke doeners\u2019, het Rijk en de Gemeenten. Zo bleef de provincie intermediair en werd zij ten gevolge van modernisering allesbehalve wegwerpartikel , betoogde hij in wat eigenlijk een staatsrechtelijke beschouwing was over verdeling van de staatstaak. In zijn Haagse jaren was dat het studieobject waarop hij dacht te promoveren. Hij werd daarbij ge\u00efnspireerd door de Kreise in Duitsland en de Rural Districts in Engeland. Bij een bombardement gingen echter de resultaten van zijn onderzoek verloren. Dat Bloemers voorzitter was van de Commissie Territoriale Decentralisatie verwondert dan ook niet. Dat was van 1958 tot in 1961, toen de eindrapportage overhandigd werd aan de minister van Binnenlandse Zaken. Deze commissie was in 1954 ingesteld om na te gaan of het mogelijk was het beginsel van territoriale decentralisatie in de wetgeving beter tot zijn recht te laten komen. Zij nam in haar eindconclusie een wel zeer gematigd standpunt in. Aanbevolen werd wetsontwerpen die op decentralisatie betrekking hebben, te laten bezien door vertegenwoordigers van de centrale overheid en van de lagere organen. Uit de conclusies der commissie blijkt dat voor Bloemers continu\u00efteit en aanpassing golden als wezenlijk kenmerk van Nederlands bestuur. Gedurende zijn hele loopbaan heeft Bloemers een opvallend engagement getoond met de gederomantiseerde bescherming van natuur en landschap. Er moest volgens hem een wakend oog gehouden worden op demogra\ufb01sche en industri\u00eble ontwikkelingen. Voorkomen moest worden dat \u201cde frisgroene tuin der Nederlanden werd tot iets wat het midden houdt tussen een fabrieksemplacement en een lunapark.\u201d Met name Gelderland zag hij \u201cals een oude, maar nog lang niet verwelkte schone die beschermd diende te worden.\u201d Ook in dat opzicht is zijn vader hem een voorbeeld geweest. Die stimuleerde als burgemeester van Rheden (1917-1931) de aankopen die leidden tot stichting van het Nationaal Park Veluwezoom, nu 4812 hectare groot. Het begon voor de zoon toen in 1934 Het Drenthsche Landschap werd opgericht onder auspici\u00ebn van de Vereeniging tot Behoud van Natuurmonumenten in Nederland (1905), Natuurmonumenten . De pas benoemde burgemeester van Roden werd secretaris. De bioloog dr. Gerrit A. Brouwer (1898-1981) heeft toen \u201czijn opvoeding tot natuurbeschermer ter hand genomen\u201d en hem vertrouwd gemaakt met de problemen van de natuurbescherming. Maar Bloemers bleef liefhebber; tijdens de vakmatige discussies voelde hij zich wat onwennig, zo vertelde hij later. De belangen van de natuurbescherming waren echter tegengesteld aan die van landbouw en ontginning \u2013 in de crisisjaren de middelen bij uitstek om de armoede te bestrijden \u2013 en met name aan die van de NV Ontginningsmaatschappij Het Lantschap Drenthe , waarvan de Drentse Commissaris \u00f3\u00f3k voorzitter was. Toen Bloemers in 1957 Commissaris der Koningin werd in Gelderland wilde men graag dat hij het voorzitterschap van Natuurmonumenten zou aanvaarden. Hij aarzelde echter vanwege de problematiek der tegengestelde belangen die hij in Drenthe zo goed had leren kennen. Zijn grote liefde voor natuur en landschap, de voor hem zo wezenlijke schoonheidsbeleving in de natuur, de noodzaak van behoud en beheer, en zijn angst voor de gevolgen van massatoerisme in de natuur, hebben hem doen instemmen. Natuurmonumenten heeft er wel bij gevaren. Eerst was hij drie jaren bestuurslid, sinds 1960 tot in 1973 was hij \u2013 de vierde \u2013 voorzitter. Een periode van bloei en verandering brak aan. De deftige en geleerde \u201coude herenclub, waar beleefde vragen werden gesteld\u201d werd gedemocratiseerd en kreeg een verenigingsraad, maar daarbij werd terdege de continu\u00efteit van het beheer gegarandeerd. Dit proces, waaraan Bloemers met voorzichtig vertrouwen leiding gaf, heeft geduurd van 1969 tot 1973. Het ledental breidde zich uit in zijn bestuursperiode van 31.000 tot 250.000. Het personeelsbestand groeide van 55 in 1960 naar 250 in 1976, wat wijst op de groei van het bedrijf dat Natuurmonumenten tegelijk ook is. Dit alles kan natuurlijk niet uitsluitend op het conto van de voorzitter geschreven worden. Het maakt wel duidelijk dat de vereniging met hem als boegbeeld, door beleid, spectaculaire aankopen en acties gericht op behoud van het milieu, de noodzaak en de urgentie van haar bestaan duidelijk heeft aangetoond. Ook kwam onder Bloemers\u2019 leiding een samenwerkingsverband tot stand tussen vier landelijke natuur- en milieubeschermende stichtingen. De aankoop van het 1151 hectare beslaande Deelerwoud in 1967 is voor een belangrijk deel aan zijn beleid te danken. In 1977 nam hij afscheid. Na zijn pensionering woonde hij op het landgoed Welna te Vierhouten, vervolgens op het landgoed Oldenaller bij Putten en ten slotte in Bilthoven. De naar hem vernoemde straten, zijn ereburgerschappen en erelidmaatschappen, de Poolse en Engelse onderscheidingen vanwege zijn zorgen voor slachtoffers en nabestaanden van de Slag om Arnhem, wijzen op een rijk gevuld leven als bestuurder waarin belangrijke en kenmerkende facetten van de 20ste eeuw zich spiegelen. Wijsheid en soepelheid heeft men hem toegeschreven, objectiviteit en integriteit, kennis en werkkracht. Hij was een man van rijzige gestalte, een klassieke regent met een natuurlijk gezag. Een trefzekere en snelle beslisser is hij genoemd; soms te snel, zei men.", "August Frederik Hendrik Blaauw": "Blaauw doorliep de HBS in Den Haag, Amersfoort en Alkmaar en studeerde met goed gevolg voor scheikundig ingenieur aan de Technische Hogeschool te Delft. Op 1 maart 1926 begon Blaauws beroepscarri\u00e8re: hij trad als bedrijfsassistent in dienst van de NV Hartog\u2019s Fabrieken te Oss; na vijf jaar werd hij daar bedrijfsleider en weer een jaar later directeur. Deze NV maakte deel uit van het wereldwijde Unilever-concern en in de volgende jaren zou deze multinationale onderneming Blaauw volop ontplooiingskansen bieden. Dankzij zijn grote vaktechnische en leidinggevende capaciteiten vervulde hij vanaf 1935 management- en directeursfuncties in de Unileverfabrieken in Bombay, Goch en Shanghai, en werd hij kort voor het uitbreken van de Tweede Wereldoorlog verbonden aan de Technical Division van Unilever in Londen. Ondanks zijn verblijf in het buitenland zou de Tweede Wereldoorlog diep in Blaauws leven ingrijpen. Begin 1942 ging hij net als veel andere in het buitenland verblijvende Nederlanders met toestemming van zijn werkgever deelnemen aan de meerjarige cursussen van het Bureau Militair Gezag (MG) van de Nederlandse regering. Die intensieve MG-opleiding moest de deelnemers in theorie en praktijkoefeningen voorbereiden op het uitoefenen van een tijdelijk en gemilitariseerd burgerbestuur in de eerste weken na de bevrijding. Voorafgaand aan de terugkeer van de regering zou er in die naar verwachting korte periode een \u2018Militair \n\n\n\nGezag\u2019 optreden. Dat MG zou tot taak hebben om het bestuur op zich te nemen, de burgerlijke bestuursorganisatie weer op orde te brengen en in contact met de geallieerde militaire autoriteiten alle obstakels voor de oorlogsvoering uit de weg te ruimen. Om die taken goed te kunnen uitvoeren werden de succesvolle cursisten van het Militair Gezag tot een (reserve-)militaire rang verheven en kregen zij grote bevoegdheden. De algemene verwachting was dat dit MG hooguit enkele weken actief zou hoeven zijn en dus slechts korte tijd en op een beperkt aantal terreinen van zijn grote bevoegdheden gebruik zou hoeven maken. De regering kon door het stagneren van het oorlogsfront echter pas in mei 1945 naar bevrijd gebied terugkeren, terwijl Zuid-Nederland vanaf september 1944 in fasen werd bevrijd. Gedurende meer dan een half jaar bleef het MG op alle mogelijke terreinen de machtigste Nederlandse overheidsinstantie. Zo konden de commissarissen van het MG niet alleen de burgerlijke gezagsorganen aanwijzingen geven, de burgerij verordeningen opleggen, censuur uitoefenen, vergaderingen verbieden, werkkrachten, gebouwen en goederen vorderen en personen vastzetten, ze bezaten ook de (tijdelijke) bevoegdheid om overheidsfunctionarissen te zuiveren en waarnemende burgemeesters en politiecommissarissen te benoemen. Deze opsomming is verre van volledig, maar geeft wel een indruk van de voornaamste bevoegdheden en de almacht van het MG. Op 21 september 1944 arriveerde reserve-majoor Blaauw, die volgens de oorspronkelijke plannen militair commissaris van Drenthe had moeten worden, in het kielzog van de geallieerde troepen in het pas bevrijde en door oorlog en bevrijding zwaar gehavende Nijmegen. Daar werd hij \u2013 bij wijze van stage voor zijn Drentse functie \u2013 militair commissaris van het district Nijmegen. Het zou een heel zware \u2018stage\u2019 worden, waarin hij zelf zijn eigen weg moesten zoeken. Aanvankelijk hield Blaauw zich aan zijn of\ufb01ci\u00eble door de regering opgestelde instructies, maar na vier weken van schipperen met de zittende burgerautoriteiten en aanhoudende protesten van de voormalige illegaliteit tegen het uitblijven van een \ufb02inke zuivering van burgerbestuur en politie nam Blaauw medio oktober 1944 in overleg met de top van MG in Brussel ingrijpende beslissingen. Om de voortdurende chaos op bestuurlijk en politioneel terrein -competentiekwesties inzake burgerlijk bestuur en inzake arrestatie en vrijlating van politieke verdachten \u2013 de baas te worden, verving hij de zittende burgemeester en commissaris van politie door personen die voor zuivering en vernieuwing openstonden en in wie de voormalige illegaliteit en andere bevolkings-\n\n\n\ngroepen w\u00e8l vertrouwen hadden. Bovendien nam hij in zijn staf capabele personen op, bij voorkeur uit de voormalige illegaliteit. Door die ingrijpende maatregelen werd de zuivering van het ambtelijke bestuursapparaat en van de politie alsnog grondig aangepakt. Aanvankelijk leidde die ingreep tot vergroting van de tegenstellingen in Nijmegen en in de rest van het bevrijde deel van Gelderland. Aan de ene kant stonden de voorstanders van zuivering en vernieuwing rond Blaauw en aan de andere de herstelgezinden rond zijn superieur, luitenant-kolonel mr. H. van Everdingen, de militaire commissaris van bevrijd Gelderland. Eind november besloot het hoofd van MG, generaal-majoor mr. H.J. Kruls, dat die tegenstellingen de gezagsuitoefening in het bevrijde deel van de provincie in gevaar brachten. Hij besloot om de legalistische en in zuiveringszaken talmende Van Everdingen uit Gelderland weg te halen en te vervangen door de voortvarend en slagvaardig gebleken Blaauw. Voortaan was reserve-luitenant-kolonel Blaauw dus zowel districts militair commissaris (dmc) van Nijmegen als provinciaal militair commissaris (pmc) van (het bevrijde deel van) Gelderland. In de maanden daarna ging hij ook buiten Nijmegen over tot een ingrijpende voorlopige zuivering van burgemeesters. Daarna was\n\n\n\nde voormalige illegaliteit van buiten Nijmegen bereid om de autoriteit van het MG en van het gezuiverde bestuur van gemeente en politie te aanvaarden en kon het MG geleidelijk aan terugtreden. Na de bevrijding van het grootste deel van Gelderland sinds begin april 1945 voerde Blaauw, die nu ook dmc te Arnhem was, daar hetzelfde pragmatische beleid waarmee hij binnen het MG een voorlopersrol had gespeeld: eerst een ingrijpende voorlopige zuivering van bestuur en politie om het vertrouwen van oud-illegaliteit en bevolking te herstellen en vervolgens een geleidelijke overdracht van taken en bevoegdheden aan het gezuiverde en met capabele krachten aangevulde burgerbestuur en zijn organen. Met name de snelle voorlopige zuivering van commissaris der koningin mr. S. baron Van Heemstra en van diverse burgemeesters deed veel stof opwaaien en brak nogal wat ambtelijke carri\u00e8res. Blaauw kreeg in die kringen de naam een radicale houwdegen te zijn. Van september tot december 1945 werd Blaauw ten slotte een van de vier landelijke Afdelingscommissarissen van het MG; in die functie was hij als militair afdelingscommissaris van Gelderland en Overijssel belast met de afbouw van het apparaat van het MG. Door zijn naar verhouding lange MG-loopbaan keerde Blaauw pas weer in december 1945 terug naar zijn Londense Unilever-betrekking. Maar lang bleef hij niet in Londen. Al na een jaar werd hij benoemd tot Technical Director van Unilever in het door de geallieerden bezette westelijke deel van Duitsland, een functie die hij tot begin 1951 vervulde. Daarna was hij gedurende vijf jaar lid van de Groepsdirectie van Unilever in Rotterdam en tevens hoofd van de Technical Division aldaar. In mei 1956 werd Blaauw benoemd tot een van de directeuren van het Unilever-concern en dat bleef hij tot april 1962, toen hij weer hoofd van de Technical Division werd en tevens lid van de raad van bestuur van de Unilever NV. In mei 1968 ging Blaauw op 65-jarige leeftijd met pensioen. Blaauw ontving voor zijn prestaties de volgende onderscheidingen: Of\ufb01cier in de Orde van Oranje Nassau met de zwaarden (Militaire Afdeling), Officer in the Order of the British Empire (Military Division), Heinrich Nicolaus Gold Medal (mei 1966), Grosses Verdienstkreuz des Verdienstordens der Bundesrepublik Deutschland (november 1966), Ridder in de Orde van de Nederlandse Leeuw (februari 1968) en Commandeur du M\u00e9rite Agricole (augustus 1974).", "Jan Rudolph van Maanen": "Na zijn middelbareschooltijd studeerde Jan Rudolph medicijnen aan de Rijksuniversiteit te Leiden, alwaar hij op 15 november 1823 zijn admissie als \u2018medicinae dokter\u2019 in ontvangst mocht nemen. Van Maanen vertrok vervolgens naar Amsterdam, waar hij een artsenpraktijk opbouwde. In 1841 kocht hij het huis \u2018De Briellaerd\u2019 aan de Achterveldseweg in de buurschap De Glind nabij het dorp Barneveld. Op 28 juli van dat jaar werden voor de Barneveldse notaris Hermanus Meij Mettenbrinck twee akten verleden. Van Mor Aricus van den Ham kocht Van Maanen het erf en goed \u2018De Kuismolen\u2019 en van de familie Van Zuylen van Nievelt het omvangrijke landgoed \u2018De Briellaerd\u2019, het erf \u2018De Kleine Briellaerd\u2019 en het erf en goed \u2018De Watermolen\u2019. Na enkele verbouwingen te hebben laten uitvoeren, betrok het gezin Van Maanen in 1842 \u2018De Briellaerd\u2019, waar het tot 1858 zou blijven wonen. De later als dichter bekend geworden Petrus A. de Genestet was begin jaren \u201940 een graag geziene gast bij het echtpaar Van Maanen. De op 21 november 1829 in Amsterdam geboren De Genestet bezocht in de periode 1842-1843 de destijds beroemde Barneveldse kostschool van Gerrit Jacobus Kapteyn. De Genestet schreef een gedichtje op \u2018De Briellaerd\u2019 waar zelfs Jan van Schaffelaar in voorkwam. In het persoonlijk archief van de dichter, ondergebracht in het gemeentearchief van Delft, komen twee brieven voor die Petrus in 1842 en 1843 schreef aan \u2018juf\u2019. Daarmee werd de gouvernante van het gezin Van Maanen bedoeld. In 1845 kwam Van Maanen voor het eerst voor op de jaarlijks in het Provinciaal Blad van Gelderland gepubliceerde lijst van bevoegd verklaarde geneeskunstoefenaren. Naast hem was Johan Franco Beijen als arts in het dorp Barneveld werkzaam. Als arts was Jan Rudolph van Maanen zeer geliefd bij zijn pati\u00ebnten. Hij zag zijn vak dan ook altijd als een roeping en bepaald niet als een bron van inkomsten. Hij had het geld dan ook niet direct nodig; behalve de hiervoor al genoemde onroerende goederen kocht hij in 1844 het zogenaamde \u2018Heerenlogement\u2019 aan de Postweg. Uit de verkoop van (hak)hout in 1851 blijkt dat hij toen ook \u2018De Cotelaer\u2019 of \u2018Coterlet\u2019 in zijn bezit moet hebben gehad. Van Maanen zat er dus warmpjes bij! In 1848 bezette hij de tweede plaats op de lijst van hoogst aangeslagenen in de rijksbelastingen in de gemeente. In de 19deeeuwse registers op patentschuldigen komt Van Maanen met veel beroepen voor. Behalve als \u2018medicina doctor\u2019 was hij namelijk ook koopman (tevens te Nijkerk), pelmolenaar met een watermolen, fabrikant van aardappelmeel met een paardenrosmolen, zeemtouwer, grutmolenaar, wagenaar en verhuurder van paarden en rijtuigen. Het feit dat hij ook eigenaar van de twee eerder genoemde molens was, draagt natuurlijk bij tot deze wat vreemde combinatie van beroepen. Nadat Van Maanen in 1845 zijn Amsterdamse stadspraktijk had verruild voor het rustige dorp Barneveld gaf hij een brochure uit met de titel De jenever verdedigd die in Amersfoort zou worden gedrukt. De uitgave van dat drukwerkje leidde landelijk tot tumult; een arts die het opnam voor een zo\u2019n verderfelijke drank als jenever! Nog dat zelfde jaar verscheen bij C. Campagne in Tiel een publicatie van een zekere E.M.D. met de titel Het Werkje getiteld: De jenever verdedigd, door Dr. J.R. van Maanen, op den Briellaerd bij Barneveld, Lid der Commissie van Landbouw in Gelderland, getoetst door E.M.D., geen Lid van eenig Afschaf\ufb01ngs- of Matigheidsgenootschap . In dit boekje valt de schrijver Van Maanen aan in zijn opvattingen met betrekking tot het gebruik van sterke drank. Ook de pers liet zich hierbij niet onbetuigd en ten slotte verscheen er een boekje met de logische titel De jenever bestreden door een zekere \u2018S.A. Dwars\u2019! Het hiervoor aangehaalde lidmaatschap van de Commissie van Landbouw, dat voortvloeide uit zijn lidmaatschap van Provinciale Staten van Gelderland (1847-1849), was voor een arts toch wel iets bijzonders. Het is mogelijk dat Van Maanen die afgeleide functie dankte aan de vele landerijen die hij verpachtte, maar daarnaast toonde hij een opmerkelijke interesse voor alles wat met innovaties op landbouwgebied te maken had. In de gemeentelijke jaarverslagen, in het hoofdstuk over de landbouw, wordt zijn naam ook enkele malen genoemd. In 1852 bijvoorbeeld naar aanleiding van zijn \u2018voordeelige ma\u00efsbouw\u2019. Zijn ervaringen met dit relatief nieuwe gewas verwerkte hij al in 1848 in de brochure Het verbouw van ma\u00efs, (Turksche weit) . Het schijnt overigens dat van regeringswege aan alle leden van provinciale landbouwcommissies ma\u00efskorrels waren uitgereikt om proeven mee te nemen. In 1846 beplantte Van Maanen tien roeden met ma\u00efs en \u2013 vanwege de door hem bereikte positieve resultaten \u2013 het jaar daarop niet minder dan 220 roeden. Deze proefnemingen met ma\u00efs waren het gevolg van de aardappelziekte-epidemie die in de periode 1845-1848 huishield. In 1857 legde Van Maanen zich bovendien toe op de verbouw van huttentut ( Camelia sativa of zomeroliezaad) en gierst (waarschijnlijk pluimgierst: Panicum milliaceum ). De eerste jaren, van 1845 tot 1858, hield Van Maanen \u2018praktijk\u2019 op huize \u2018De Briellaerd\u2019. Met ingang van het laatste jaar verkocht hij zijn landgoed en betrok hij een huis in de Langstraat in het centrum van Barneveld, zodat hij voor de bewoners wat gemakkelijker \u2018aanspreekbaar\u2019 werd. Een jaar lang was hij lid van de Barneveldse gemeenteraad (25 september 1865-13 september 1866). Van Maanen stond midden in de Barneveldse samenleving en werkte er zelfs aan mee dat in 1871 de uit Wageningen afkomstige drukker en uitgever G.W. Boonstra zich in het dorp vestigde. Begin oktober verscheen de eerste a\ufb02evering van het weekblad De Barneveldsche Courant en daarin, een paar weken later, een ingezonden brief van Van Maanen. Daarin sprak hij lovend over de krant en kondigde hij aan zijn exemplaar ter lezing af te staan aan de arbeiders in het wijkje \u2018Klein Lunteren\u2019. In de jaren daarna verraste Van Maanen de lezers van de krant regelmatig met een ingezonden stuk. E\u00e9n van de zaken op medisch gebied waarover hij zich enorm kon opwinden, was kwakzalverij, waaronder hij behalve ondeskundige behandeling ook de verkoop van allerlei, soms zelfs schadelijke geneesmiddelen via drogisten en apothekers verstond. In de krant trok hij daartegen in ingezonden stukken fel van leer. Daarin schreef hij over van alles en nog wat: over het gebruik van steenkolenas tegen de aardappelziekte, de \u2018rode loop\u2019, over bemesting, hondsdolheid, de opstelling van de lokale kerkvoogden tegenover dagloners (dat stuk leidde tot een heftige polemiek), het plaatselijke gasthuis, dialect, te veel om op te noemen. In 1873 besloot de arts het wat kalmer aan te gaan doen. In eerste instantie nam hij het besluit zijn visites te beperken. Op 23 oktober van dat jaar werd zijn stalinventaris door notaris Rudolph Julius Westenberg publiekelijk verkocht. Naast een \u201cwel bekend, buitengewoon mak en trouw, goed bij den weg loopend bruin Merriepaard, Geldersch ras, gladtands\u201d ging het om een coup\u00e9 Vigilante en een weinig gebruikt zespersoons Utrechts zomerwagentje. Op 15 november\n\n\n\nvierde hij zijn gouden artsenjubileum ter gelegenheid waarvan de Barneveldsche Courant op 21 november 1873 een artikel aan hem wijdde. Drie jaar later deelde Van Maanen mee op 15 november zijn praktijk neer te zullen leggen: \u201cHij zal aan huis te raadplegen blijven.\u201d Dat besluit had alles te maken met zijn afnemend gezichtsvermogen en ook het overlijden van zijn echtgenote in 1874 moet hem erg hebben aangegrepen. Het gedrag van zijn kleindochter Anna Nairac in die periode noopte Van Maanen op 19 april 1883 zijn eigenhandig geschreven testament van 28 mei 1874 te herzien. Anna werd onterfd; wat de toen 25-jarige misdaan heeft, zal wel altijd een raadsel blijven. Zijn personeel voer er vervolgens wel bij; knecht Jan van de Beek, de gezusters Heintje en Mietje van Betuw (respectievelijk naaister en keukenmeid) en de werkmeid Christina Tollenaar werden goed bedacht. De \u2018milden weldoener\u2019 en \u2018waardigen grijsaard\u2019 Van Maanen werd ten slotte blind en overleed, 84 jaar oud, op 25 november 1883 in zijn woonhuis aan de Langstraat in Barneveld. De laatste jaren van zijn leven was hij liefdevol door zijn twee jongste, bij hem inwonende, dochters verpleegd.", "Catrinus Timmer": "De naam van Catrinus Timmer, landbouwer te Nieuwaal, zou slechts voortleven in familiekring, ware het niet dat hij een van de grondleggers was van de Afgescheiden Gemeente, de latere Gereformeerde Kerk, in Gameren, Nieuwaal en Zuilichem. Hij stamde uit een geslacht van bierbrouwers en steenbakkers in die dorpen. Zowel zijn vader Hendrik als zijn grootvader David was bierbrouwer. Beiden vervulden functies in het kerkbestuur en het dorpsbestuur van Gameren en beiden waren schepen in de hoge bank van Zuilichem. Hendrik werd in 1813 lid van de gemeenteraad van Gameren, waaronder ook Nieuwaal viel. Ook Catrinus\u2019 schoonvader, Elias Verwers, had zitting in de gemeenteraad. Zijn betrokkenheid bij kerkelijke zaken had Catrinus wellicht ge\u00ebrfd van zijn grootmoeder van vaderszijde Josina Geukama. Ze was de dochter van Augustinus Geukama, predikant in Friesland en Zaltbommel (1711-1762) en schrijver van godsdienstige leerboeken. Catrinus woonde zijn gehele leven in Nieuwaal, maar had ook bezittingen in Gameren. In tegenstelling tot zijn voorouders maakte hij van de landbouw zijn hoofdberoep. Hij behoorde tot de bovenlaag van de bevolking. In 1861 bijvoorbeeld betaalde hij aan grond- en personele belasting f 37,77, waarmee hij, na notabelen zoals de burgemeester, predikant, een koopman en de dorpsdokter, tot de hoogst aangeslagenen van het dorp behoorde. Zijn maatschappelijke positie had hem in 1831, na het overlijden van zijn schoonvader, bijna als vanzelfsprekend in de gemeenteraad gebracht, waarvan hij tot maart 1885 lid zou blijven. In maart 1833 was hij als gemeenteraadslid mede verantwoordelijk voor zijn benoeming tot 2e luitenant van de Landstorm in Gameren en Nieuwaal. Als landbouwer en raadslid kreeg hij te maken met de grote problemen die in 1845 en de daaropvolgende jaren ontstonden als gevolg van het mislukken van de aardappeloogst. Dit bracht veel gezinnen aan de rand van de hongersnood. In augustus 1845 berekende de gemeenteraad dat er in Gameren en Nieuwaal 40.000 mud aardappelen verloren was gegaan, ter waarde van 32.000 gulden. Rond 120 huisgezinnen moesten worden ondersteund. De gemeente kocht enkele malen aardappelen en brood voor de behoeftigen en Catrinus Timmer werd als lid van de gemeenteraad belast met het uitdelen. Vanaf september 1867 bekleedde hij tevens het wethouderambt. Als raadslid en wethouder liet Timmer weinig merken van zijn kerkelijke betrokkenheid. Vanaf 1873 blijkt zijn streven om te komen tot de bouw van een nieuwe school ter vervanging van de oude, die meerdere malen door de Inspectie was afgekeurd. De nieuwbouw werd pas in 1878 gerealiseerd. Opmerkelijk was dat het hier ging om een openbare school, terwijl toen elders in het land al volop werd geijverd voor christelijke scholen. In Gameren werd pas in 1908 een School met de Bijbel geopend, nadat in 1907 een vereniging was opgericht die tot doel had een dergelijke school te stichten. Enkele jaren na zijn benoeming tot raadslid had Timmer bedankt als lidmaat van de Nederlandse Hervormde Kerk en trad hij toe tot de Afgescheiden Gemeente. Op 17 januari 1836 liet hij dit weten aan de kerkenraad: \u201cIk ondergetekende verklaare dat ik mij vrijwillig afscheide van het sedert 1816 bestaande hervormd Genootschap, en dat ik mij wensch te hereenigen met en aan te sluiten aan alle ware Gereformeerden waar de Heere die ook gelieft te vergaderen. Verzoeke dus mijn naam uit te schrappen met die mijner kinderen uit u lieder doop en ledematen boek.\u201d Met deze daad volgde Catrinus Timmer veel dorpsgenoten in Gameren en Nieuwaal die zich vanaf augustus 1835 afgescheiden hadden. Hij behoorde dan wel niet tot de\n\n\n\neersten, maar hij werd wel een van de belangrijksten. Vrijwel zeker was hij aanwezig bij de kerkdienst op 23 augustus 1835, onder leiding van dominee H.P Schol. te, in de boomgaard van Johannes Peterse van de Werken in Gameren. Deze openluchtdienst werd door een peloton dragonders uiteengejaagd, ingevolge een order van de Commissaris des Konings in Gelderland, W.H.A.C. baron van Heeckeren tot Kell, waarin burgemeesters werd opgedragen diensten van de Afgescheidenen te verhinderen, desnoods met militair geweld. De Afgescheidenen verzetten zich tegen het Algemeen Reglement van het Nederlands Hervormd Kerkgenootschap, dat in 1816 de Dordtse Kerkenordening had vervangen. Dit nieuwe reglement tastte de zelfstandigheid van de plaatselijke gemeenten aan. Bovendien gaf het ruimte aan predikanten en theologen die een grotere leervrijheid beoogden. Orthodoxe predikanten zoals H. de Cock, H.P Scholte en G.F. Gezelle . Meerburg accepteerden die nieuwe ordening niet en traden uit of werden geschorst, gevolgd door veel leden van de gemeente waar zij dominee waren. In sociaal opzicht behoorde Timmer, met onder meer Johannes Peterse van de Werken, bij zijn toetreden tot de Afgescheiden Gemeente tot een van de weinige meer welgestelde leden. De eerste lidmaten in de westelijke Bommelerwaard behoorden, evenals op veel plaatsen elders in het land, overwegend tot de klasse van landarbeiders en boerenknechten. Toen Catrinus in januari 1836 verzocht om zijn naam en die van zijn kinderen te schrappen, ging het maar om twee kinderen: Catharina en Elias. Zoon Hendrik was geboren in september 1835, maar hij werd pas op 20 januari 1836 gedoopt. Dit gebeurde in Zuilichem ten huize van G. van Wijgerden door dominee George Frans Gezelle Meerburg, drie dagen nadat Catrinus had verzocht hem en zijn kinderen te schrappen uit het Hervormde lidmatenboek. Ook bij latere kinderen verstreek er soms geruime tijd na de geboorte voordat zij werden gedoopt, omdat er niet altijd onmiddellijk een Afgescheiden dominee in de buurt was. Peterke bijvoorbeeld werd in augustus 1840, bijna een jaar na haar geboorte, gedoopt in Sleeuwijk door dominee Gezelle Meerburg. Judig en Gijsbert werden gedoopt \u201cin de kerk bij Johannes van de Werken\u201d in respectievelijk 1837 en 1843. In dat laatste jaar was de boerderij van Van de Werken inmiddels officieel de kerk van de Afgescheidenen in Gameren; in Nieuwaal had het huis van Antonie Kerkhoff die functie. Beide huizen werden genoemd als de plaats voor de openbare kerkdienst in het rekest dat de Afgescheiden gemeente Gameren-Nieuwaal in maart 1839 aan koning Willem I stuurde met het verzoek te worden \u201ctoegelaten en erkend in de burgerlijke maatschappij.\u201d De erkenning volgde twee jaar later bij Koninklijk Besluit van 30 januari 1841. Catrinus was toen al enkele jaren diaken in Nieuwaal, waar hij tevens de catechese verzorgde. Kort daarop werd hij tevens ouderling in Gameren, waar hij in 1855 als \u2018leeraar\u2019 vermeld werd. Vrijwel vanaf het begin was Timmer afgevaardigde naar vergaderingen van de classis, waar hij werd betrokken bij discussies over diverse theologische zaken. Zo was hij lid van een driemanschap dat in 1839 een brief moest opstellen over het vraagstuk van de wel en niet toegelaten psalmberijmingen. Daaruit bleek dat hij met zijn standpunten over theologische zaken en de kerkordening werd beschouwd als een steunpilaar van de jonge kerk. Echt duidelijk werd dat in het midden van de jaren \u201950, toen ook Zuilichem hem als ouderling aanzocht. De gemeente was daar \u2013 met circa 100 lidmaten \u2013 klein gebleven. De prediking werd tussen 1852 en 1858 \u2013 in combinatie met Gameren en Nieuwaal \u2013 verzorgd door dominee F.A. Kok, die in Zuilichem tevens een \u2018Theologische School\u2019 leidde. Na diens overlijden werd Timmer \u2018leeraar\u2019 in Zuilichem en las hij tijdens de diensten preken voor van de zogenaamde \u2018oudvaders\u2019. Hij deed dat tot eind 1879. Onder zijn bezielende leiding groeide de gemeente in Zuilichem tot ruim 300 leden. In 1875 werd de kerk vergroot omdat het bestaande gebouw de toehoorders niet meer kon herbergen. Ongetwijfeld heeft hij ook in Gameren diensten geleid. Vanaf het eind van de jaren \u201950 kon dat ook daar in een echte kerk. Deze was gebouwd aan de Ouwelsche Steeg, op grond die was geschonken door Hendrik van Haaften, schoonvader van Catrinus\u2019 zoon Gijsbert. Als ouderling in Gameren en Zuilichem was Timmer een regelmatige bezoeker van vergaderingen van de classis. Zuilichem vaardigde hem ook enkele malen af naar de provinciale vergaderingen in Leiden. In die zin trad hij dus in de bestuurlijke voetsporen van zijn voorouders. Een lijn die werd voortgezet door meerdere nazaten van Catrinus. Zijn oudste zoon Hendrik was enkele jaren lid van de kerkenraad van de Christelijk Afgescheiden Gemeente te Gameren. Zoon Leendert Gerrit en diens zoon Cornelis Eliza waren beiden wethouder te Gameren, de eerste ruim dertig jaar. Kleinzoon Gijsbert Gerrit was diaken en eveneens lid van de gemeenteraad. Voor de Gereformeerde Kerk in het westen van de Bommelerwaard was Catrinus Timmer in de eerste tientallen jaren een van de stuwende krachten. Na zijn overlijden bleef de herinnering aan zijn geestelijk\n\n\n\nwerk bewaard in enkele bundeltjes gedichten die in kleine kring hun weg vonden. Uit de gedichten sprak een groot godsvertrouwen, maar ook eenvoud en bescheidenheid klonken erin door, zoals blijkt uit de opdracht die aan de gedichten is meegegeven: Literatuur\n\n\u201cIk schreef dit in eenvoudigheid, Ik ben geen dichter van de tijd, Maar ongeleerd in boerenstand, En opgevoed op \u2019t platteland, En daarom wie het hoort of leest, Gij vind hier geen verheven geest, Maar \u2019t volk dat Jezus toebehoort, Verstaat toch dit eenvoudig woord.\u201d \n\nZeker voor een voorman van de Afscheiding was wellicht een van de meest opmerkelijke gedichten dat waarin \u2013 met als titel \u2018Afscheiding\u2019 \u2013 de verdeeldheid in de kerken wordt betreurd:\n\u201cKomt, Jehova\u2019s lievelingen, Laat ons saam een klaaglied zingen, Want het is nu treurenstijd; Wijl des Heeren volk op aarde, Die hij eens tezaam vergaarde, Nu zijn van elkaar verspreid.\u201d", "Hendrik van Steenbergen": "Alle zes broers onderhielden nauwe relaties met de hertogen van Gelre, hetzij als ambtenaar hetzij als leenman. De Van Steenbergens stonden in de broederstrijd tussen de hertogen Reinald en Eduard, die in de jaren \u201950 van de 14de eeuw het hertogdom teisterde, aan de zijde van Eduard en diens Bronkhorster partij. Na de overwinning van Eduard in mei 1361 lag het daarom voor de hand dat de gebroeders de vruchten van deze politieke trouw zouden plukken. Hendrik zou verreweg de bekendste en meest vooraanstaande van de Van Steenbergens worden. We weten helaas niets over zijn jeugd en opleiding. In 1359 is sprake van een \u2018Henricus de Steynberghen\u2019 die namens de Kleefse stad Wesel in Koblenz als procesvertegenwoordiger optreedt. Zekerheid dat deze Henricus de Steynberghen identiek is aan de hier beschreven persoon hebben we niet. Meer zekerheid bestaat er over het eerste bekende optreden van Hendrik in het Gelderse. Dit optreden had een informeel karakter, al werden er waarschijnlijk belangwekkende zaken besproken. Hij wordt in september 1364 samen met zijn broer Reinald, hertogelijk rentmeester van de Veluwe, vermeld als gast van het Arnhemse stadsbestuur. Waarover de heren onder het genot van een glas wijn gesproken hebben wordt niet vermeld, maar het betrof ongetwijfeld bestuurlijke zaken met betrekking tot het hertogdom, het ambt Veluwe of de stad Arnhem. Drie jaar later voert Hendrik weer gesprekken met het Arnhemse stadsbestuur en nu blijkt dat hij daar namens de hertog was. Vermoedelijk was hij toen al hertogelijk raadsheer, een functie waarin hij in 1369 voor het eerst vermeld wordt. Dan blijkt hij een vooraanstaande positie in het hertogdom in te nemen. Niet alleen was hij raadsheer van de hertog, zijn functie van landrentmeester was nog veel belangrijker: hij stond aan de hoofd van de \ufb01nanci\u00eble organisatie van het hertogdom. Met enkele onderbrekingen zou hij deze invloedrijke functie tot eind 1390 bekleden. Daarnaast was hij nog zegelbewaarder van de hertog. Het zegelstempel van de hertog, waarmee de zegelafdrukken werden gemaakt ter bekrachtiging van of\ufb01ci\u00eble documenten, was aan Hendrik ter bewaring toevertrouwd. Sinds 1369 of eerder bezat Van Steenbergen tevens het proosdij-ambt van het Zutphense Sint-Walburgkapittel, waaruit kan worden afgeleid dat hij inmiddels was toegetreden tot de geestelijke stand. De Zutphense proosdij was het meest aanzienlijke geestelijke ambt dat de hertog van Gelre te vergeven had: het bracht de bezitter prestige, macht en inkomsten. Het bezit van deze functie laat zien dat Hendrik van Steenbergen bij hertog Eduard zeer in de gunst stond. In 1371 kwam hertog Eduard op het slagveld bij Baesweiler om het leven. Zijn broer Reinald, die sinds 1365 in het kasteel De Nyenbeek bij Voorst gevangen had gezeten, werd uit zijn gevangenschap ontslagen en weer als hertog ingehuldigd. Hoewel Hendrik en zijn broers voordien steeds hertog Eduard en de Bronkhorsten hadden gesteund, was dit klaarblijkelijk geen beletsel om nu in dienst te treden van hertog Reinald, de favoriet van de Heekerense partij. De regering van Reinald was geen lang leven beschoren, want hij overleed reeds enkele maanden na zijn vrijlating. In het hertogdom brak nu een chaotische periode aan, waarin verschillende pretendenten om de hertogstroon streden, daarbij gesteund door respectievelijk de partij van de Heekerens of de Bronkhorsten. Hendrik van Steenbergen schaarde zich al kort na het overlijden van Reinald bij de (Bronkhorster) partij van hertog Willem van Gulik, die zijn zoon Willem als troonpretendent naar voren had geschoven. In 1372 zien we Hendrik \n\n\n\n \n\nnog tweemaal namens de hertog van Gulik optreden, maar daarna verdwijnt hij tot 1377 geheel uit de bronnen. De oorzaak hiervan is niet duidelijk. Had hij zich teruggetrokken uit de Gelderse politiek, leefde hij in de luwte van het Zutphense kapittel, hield hij zich elders op, of ontbreken slechts de bronnen? Deze vraag kan helaas niet beantwoord worden. Hertog Willem van Gulik junior, gesteund door de Bronkhorsten, kwam uiteindelijk als winnaar uit de opvolgingsstrijd tevoorschijn. In 1377 werd hij als veertienjarige hertog meerderjarig verklaard. Vanaf dat jaar ook zien we Hendrik van Steenbergen weer in de functies die hij onder de hertogen Reinald en Eduard bekleed had. Hij was raadsheer van de jonge hertog Willem en had de ambten van landrentmeester en zegelbewaarder weer op zich genomen. In 1382 verwierf hij een tweede aanzienlijk geestelijk ambt: de proosdij van het Utrechtse kapittel van Oudmunster, een functie die hij tot aan zijn dood zou bekleden. Het was geen toeval dat de kanunniken juist hem tot proost hadden gekozen; ze hoopten namelijk dat Hendrik zijn invloed zou aanwenden ten behoeve van de Gelderse bezittingen van het kapittel. Zijn hertogelijke ambten heeft Hendrik niet continu uitgeoefend. Er zijn jaren geweest dat anderen het ambt van rentmeester of zegelbewaarder vervulden, maar hij is wel permanent als hertogelijk raadsheer opgetreden. De Zutphense proosdij heeft hij zonder onderbreking, tot 1385, in bezit gehad. Tussen 1384 en 1387 heeft Hendrik geen hertogelijke ambten bekleed en zijn er geen andere activiteiten van hem bekend. Mogelijk is hij kortstondig in politieke ongenade gevallen, maar de precieze reden voor zijn afwezigheid is net zo onbekend als voor de periode 1372-1377. Vanaf 1387 wordt hij evenwel weer talloze malen in hertogelijke bronnen genoemd en het lijdt geen twijfel dat hij toen tot de intiemste vertrouwelingen van de hertog behoorde. Een van de meest eervolle opdrachten die Hendrik voor zijn heer mocht vervullen, was een gezantschap naar Engeland. Voor het sluiten van een Engels-Gelders verdrag en voor het verkrijgen van Engelse steun tegen Frankrijk en zijn bondgenoot Brabant werd Van Steenbergen in 1387 naar de Engelse koning Richard II afgevaardigd. Later, in 1390, zou Van Steenbergen in het gevolg van hertog Willem nogmaals naar Engeland reizen. De financi\u00eble administratie van het hertogdom werd in deze jaren door hem op orde gebracht. De rentmeesters van de domeinen, de tollenaars en de gerechtelijke functionarissen werden weer jaarlijks naar het hertogelijk hof ontboden om financi\u00eble verantwoording af te leggen. Een fraaie reeks van rekeningen in het Arnhemse Rijksarchief vormt het tastbare bewijs van de voortvarende en nauwgezette wijze waarop Van Steenbergen als landrentmeester de financi\u00ebn van het hertogdom heeft beheerd. Hertog Willem vertoefde veelvuldig buiten zijn hertogdom en zijn grote reislust leidde ertoe dat hij het bestuur van het hertogdom vaak overliet aan hooggeplaatste ambtenaren zoals Hendrik van Steenbergen. De avontuurlijke ingestelde Willem schiep er een groot behagen om naar Pruisen ter kruistocht te gaan. In de jaren 1383-1400 maakte hij minstens zeven reizen naar het Baltische gebied. Deze reizen duurden in de regel enkele maanden en de hertog stelde voor zijn vertrek meestal een stadhouder aan. In de jaren 1388-1390 trad Van Steenbergen diverse malen in deze functie op. Zo groot moet de waardering van de hertog voor zijn raadsheer zijn geweest, dat hij verwoede pogingen in het werk heeft gesteld om Hendrik tot bisschop te laten bevorderen. In het jaar 1388 zond hij gezanten naar de paus van Rome om Hendrik van Steenbergen als kandidaat voor een bisschopszetel aan te bevelen. Eerder had hij daarover al aan de paus geschreven. Hoewel de hertog in zijn brieven aan de paus geen plaats vermeldt, ligt het voor de hand te veronderstellen \n\n\n\ndat de belangstelling van de hertog en de proost allereerst naar Utrecht uitging. De hertog zou immers op die manier zijn invloed in het Utrechtse territorium kunnen vergroten. Wat de paus aan hertog Willem heeft geantwoord is onbekend, maar bisschop is Hendrik van Steenbergen nooit geworden. Na 1391 lijkt Van Steenbergen zich uit de Gelderse politiek te hebben teruggetrokken. In zijn hoedanigheid van proost van Oudmunster zien we hem nog deelnemen aan de verkiezing van een nieuwe Utrechtse bisschop in het jaar 1393. Hier ook zien we hem voor het laatst optreden ten behoeve van de hertog van Gelre door zijn stem uit te brengen op Frederik van Blankenheim, de kandidaat van hertog Willem. Op 27 juli 1395 is Hendrik overleden, waarna hij in de kerk van Oudmunster is begraven. Zo veel als we weten over Hendriks succesvolle loopbaan, zo weinig weten we over zijn priv\u00e9leven. Wettige nakomelingen heeft hij uiteraard als geestelijke niet gehad. Wel is er eenmaal sprake van een dochter Lutgard, die in 1384 vermeld wordt als echtgenote van de Betuwse edelman Dirk Doys van Avesaet. Over haar is verder niets bekend. Hendrik zal in \ufb01nancieel opzicht zijn priv\u00e9-zaken goed geregeld hebben. Hij was van gegoede afkomst, maar zal tevens in hertogelijke dienst en als proost van achtereenvolgens Zutphen en Oudmunster een aanzienlijk vermogen vergaard hebben. Hij bezat een huis in Arnhem, dat soms de hertog tot onderdak diende. Hij heeft ook banden gehad met de stad Nijmegen, waar hij eveneens een huis had. Hij deed een schenking voor de oprichting van het oksaal (koorafscheiding) van de St. Stevenskerk aldaar. Blijkens het obituarium van de Oudmunsterkerk had hij voor de viering van zijn nagedachtenis aan de kapittelheren jaarlijkse uitkeringen toegekend, die betaald werden uit een stuk veenland. Zijn grote verdiensten voor het hertogdom Gelre lagen op het bestuurlijke en financi\u00eble vlak. Hij was de rechterhand van drie achtereenvolgende hertogen, beheerde met succes de hertogelijke schatkist en drukte een blijvend stempel op de \ufb01nanci\u00eble administratie van het hertogdom.", "Jan Gerritszoon Versteghe(Joannes Anastasius Veluanus)": "Op 30 juli 1912 werd in aanwezigheid van prins Hendrik, echtgenoot van koningin Wilhelmina, in de Nederlands Hervormde kerk te Garderen een gedenksteen onthuld ter nagedachtenis van Jan Gerritsz. Versteghe, die ook wel bekend staat onder de door hem zelf gekozen schuilnaam van Joannes Anastasius Veluanus. Daarmee werd eindelijk na eeuwen van vergetelheid recht gedaan aan de bijzondere betekenis van deze predikant uit Garderen voor de reformatie op de Veluwe in haar beginperiode. Over zijn jeugd is niet veel meer bekend dan dat hij opgroeide in een betrekkelijk bemiddeld boerengezin in Stroe. Begiftigd met een helder verstand, heeft hij naar alle waarschijnlijkheid het primaire en secundaire onderwijs gevolgd aan de Latijnse school te Harderwijk. Het is eveneens aannemelijk dat hij zich daar ook heeft voorbereid op het priesterschap. Harderwijk was toen een brandpunt van hervormingsgezinde idee\u00ebn, die met name sterk leefden in de kringen van geestelijken. De jongeman is hierdoor gevormd en blijkens zijn levensverhaal permanent ge\u00efnspireerd. Waar en wanneer hij de priesterwijding heeft ontvangen, weten we niet. Vast staat dat hij van 1543 tot 1550 als vice-pastoor in zijn geboortedorp Garderen werkzaam is geweest. Hier wist hij door zijn meeslepende predikaties velen uit de wijde omgeving voor\n\n\n\n\n\nzijn hervormingsgezinde idee\u00ebn en idealen te winnen. Dat mag zeker opmerkelijk genoemd worden, want het platteland van Veluwe was in die periode allerminst een gunstige voedingsbodem daarvoor. In de dorpen was men in het algemeen traditioneel gezind en wars van vernieuwingen. Het optreden van de Garderense pastoor/predikant was binnen dit kader bepaald uitzonderlijk. De kerkelijke en wereldlijke autoriteiten hebben hem aanvankelijk ongestraft zijn gang laten gaan, maar met het inplanten van het Habsburgse gezag en het invoeren van de inquisitie kwam er spoedig een einde aan deze periode van gedogen. In 1549 liet de inquisiteur Franciscus Sonnius een onderzoek instellen naar de orthodoxie van de vice-pastoor van Garderen. Toen bij een huiszoeking in de pastorie aldaar een geschrift ter bestrijding van het pausdom werd aangetroffen, werd hij op 1 januari 1550 gevankelijk naar Arnhem gevoerd. Onder druk van de verhoren bekende en herriep hij binnen een maand zijn ketterse opvattingen. Hij werd veroordeeld tot levenslange gevangenschap en verbeurdverklaring van zijn bezittingen. Tijdens de volgende drie jaar zat hij onder ellendige omstandigheden opgesloten in de kerker van het Huis te Hattem. Met Pinksteren 1553 werd hij op verzoek van zijn familie door landvoogdes Maria van Hongarije vrijgelaten op voorwaarde dat hij zich direct naar Leuven zou begeven om daar onder toezicht pauselijke theologie te gaan studeren. De familie moest met enkele honderden guldens borg staan voor het nakomen van deze belofte door hem. Desondanks onttrok hij zich kort na zijn aankomst in Leuven aan deze verplichting en zocht hij een veilig heenkomen in de aangrenzende Duitse landen. Daar publiceerde hij al in het voorjaar van 1554 zijn bekendste boek Der Leken Wechwyser onder de schuilnaam Joannes Anastasius Veluanus, de (uit zijn zonden en dwalingen) opgestane Jan van de Veluwe, onder de echt-reformatorische zinspreuk: \u2018Die heren Christie Jesus bloet rijnicht ons van alle sunden.\u2019 Dit uitvoerige geschrift is een in het Gelders geschreven katechismus, de eerste in deze landen verschenen, bestemd voor de gewone, niet-geleerde gelovige, waarin alle belangrijke christelijke leerstellingen in reformatorische geest worden behandeld en uitgelegd. Het boek voorzag kennelijk in een grote behoefte: het kreeg een snelle verspreiding, beleefde tal van herdrukken en werd al in de zomer van 1554 in Harderwijk verkocht. Het is een van de meest gelezen reformatorische geschriften uit de tweede helft van de 16de eeuw. Aan Der Leken Wechwyser ontleent Versteghe in de eerste plaats zijn betekenis als invloedrijk hervormer. De opvattingen uit dit werk vormen nog geen strak gesloten theologisch systeem of een exact afgebakende geloofsleer. Ze zijn typerend voor wat wel de Nederlands reformatorische richting uit de aanvangsperiode van de hervorming wordt genoemd. Uit de radicale verwerping van de rooms-katholieke leer omtrent de genade en goede werken, de transsubstantiatie, de oorbiecht, de heiligenverering, de beelden, de a\ufb02aten en het pausdom alsmede uit de felle kritiek op het wangedrag en de ongeletterdheid van veel priesters komt een uitgesproken protestantse identiteit naar voren. In zake het avondmaal benadert de auteur met zijn typering daarvan als teken en zegel van het geloof zeer dicht de denkbeelden van Zwingli dienaangaande. Opmerkelijk is dat hij de leer van de predestinatie met kracht verwerpt en enige ruimte aan de kleine menselijke wil toekent. Daarnaast is hij een overtuigd aanhanger van de Erasmiaanse verdraagzaamheid. Zelfs de bestrijding van de rooms-katholieke godsdienst mag niet verder gaan dan verbanning, geldboete en verbod van godsdienstuitoefening. Wanneer zich in de tweede helft van de 16de eeuw \n\n\n\nonder invloed van een toenemende polarisatie en scheiding der geesten geleidelijk aan een meer precieze afbakening van de protestantse leerstellingen en daarmee van de kerkelijke organisatievormen aftekent, vinden we de weerslag van deze trend treffend weespiegeld in de opvattingen van Versteghe. In Vom Nachtmal Christi (1557) en Bekantenisz von dem waren Leib Christi (1561) nam hij scherp afstand van het lutheranisme en schoof hij steeds meer op in de calvinistisch-gereformeerde richting. Daarmee in overeenstemming was de bediening van zijn ambt als predikant van de gemeente Bacharach in het keurvorstendom Rijnpalts gedurende de jaren 1554 tot 1561. Vanaf dit laatste jaar tot aan zijn dood in 1570 bekleedde hij onder de gereformeerde keurvorst Frederik III het ambt van superintendant, een soort kerkelijk inspecteurschap. Hoezeer hij zich intussen in de Rijnpalts als in een tweede vaderland thuisvoelde, blijkt eveneens uit zijn in 1563 gesloten huwelijk met Johanna Pithopaea, een zuster van de Heidelbergse hoogleraar Pithopaeus. Vanwege zijn permanente afwezigheid buiten de Nederlandse gewesten en zeker ook vanwege zijn afwijzende opvatting ten aanzien van de leer der voorbeschikking \u2013 in de latere strijd tussen remonstranten en contra-remonstranten werd hij door de eerstgenoemden herhaaldelijk als kroongetuige opgeroepen \u2013 raakten Versteghe en zijn Der Leken Wechwyser in de 17de eeuw allengs in de vergetelheid en in onbruik. Eerst in de tweede helft van de 19de eeuw is hij daaraan weer ontrukt en is terecht de aandacht gevestigd op zijn grote betekenis voor de beginperiode van de hervorming. Om hem een volledig eerherstel als Gelders reformator te verlenen heeft de gemeente Barneveld in 1994 een standbeeld van hem laten plaatsen op het gazon voor de ingang van de Nederlands Hervormde kerk van Garderen. Daarop is door de beeldhouwer Gerard Overeem de volgende veelzeggende inscriptie gebeiteld:\n\n\u2018In Gelderlant op die Velua leyt een arm dorp, gheheeten Garder, daer heb ick omtrent VI jaer ghepredict ende ben int jaer MDL den eersten January ghevanghen binnen Arnhem ghevuert en aldaer tot eenen sondighen wederroep ghedrongen. Joannes Anastasius Veluanus\u2019", "Jan Rubbens": "Terwijl het verkeer werd stilgelegd, trok op 28 mei 1959 een indrukwekkende stoet onder politie-escorte door de binnenstad van Nijmegen. Aldus namen duizenden afscheid van een van de meest markante inwoners van de Waalstad: pater Rubbens, kapelaan van de Petrus Canisiuskerk aan de Molenstraat. De plaatselijke en de landelijke pers herdachten hem met waarderende woorden en karakteriseringen: \u201ceen bekende spreker voor liefdadige doeleinden\u201d(Katholiek Nederlands Persbureau), \u201ceen bemind geestelijke, een harde sociale werker en een goed volkspredikant\u201d ( Nijmeegs Dagblad ), \u201ceen legendarische persoonlijkheid, een hoogstaand priester\u201d( De Gelderlander ), \u201ceen permanente creatie van Gods eigen humorist\u201d( de Volkskrant ). Een eeuw na zijn geboorte bleek pater Rubbens nog volop te leven in de herinnering van de Nijmegenaren, zoals onder meer blijkt uit zijn \u2018optreden\u2019 bij het Nijmeegs cabaret Blokken in het winterseizoen 1986-1987. Een straatnaam houdt zijn herinnering in ere. Wie was deze pater Rubbens, dat hij bij zovelen in het geheugen gegrift stond? De Nijmeegse journalist Rob Hoogveld gaf in 1986 op die vraag het volgende treffende antwoord:\n\n\u201cEen Nijmeegse legende uit de jongste geschiedenis van de stad. Een barokke verschijning die zo weggelopen zou kunnen zijn uit het Laatste Avondmaal van de echte Rubens. Het was er eentje om nooit meer van je geloof af te vallen. De Don Camillo van de Molenstraat. De Mozes van de city. De Samaritaan van de Benedenstad. Onze Lieve Heer had geen betere public-relationsman kunnen treffen.\u201d\n\nDe stad was van pater Rubbens, en pater Rubbens was van de stad. Pas in 1932 arriveerde pater Rubbens in Nijmegen, toen hij 45 jaar oud was. Hij was afkomstig uit een eenvoudige Bredase familie, die zich in het begin van de 18de eeuw vanuit Zandvliet bij Antwerpen had gevestigd te Bergen op Zoom. Het feit dat vader Jacob Rubbens als voorman werkte bij machinefabriek Bakker & Rueb te Breda, heeft zoon Jan ongetwijfeld gevoelig gemaakt voor de vaak weinig rooskleurige levensomstandigheden van de werkende bevolking. Vanaf zijn vroegste jeugd voelde Jan zich geroepen tot het priesterschap, het liefst in een missiegebied. Zijn ouders stuurden hem eerst naar het internaat van de fraters van Tilburg, en vervolgens naar de apostolische school van de jezu\u00efeten in Turnhout in Belgi\u00eb, waar hij van 1900 tot 1906 als interne leerling de lessen volgde. Op 26 september 1906 meldde hij zich bij Mari\u00ebndaal in Grave, waar hij twee jaar lang werd gevormd als novice, en \u00e9\u00e9n jaar als \u2018junior\u2019 in de jezu\u00efetenorde. Aan zijn verlangen om naar de missie te mogen gaan werd voorlopig nog geen gehoor gegeven. De jonge priesterstudent werd naar Oudenbosch gestuurd om er gedurende drie jaar \ufb01loso\ufb01sche studies te doen. Aansluitend werd hij benoemd tot surveillant, eerst een jaar in het Sint-Willibrorduscollege te Katwijk aan den Rijn, en daarna een jaar aan het Ignatiuscollege te Amsterdam. Pas in 1914 kreeg Jan Rubbens toestemming om naar de missie van Nederlands-Indi\u00eb te vertrekken, en v\u00f3\u00f3r het uitbreken van de Eerste Wereldoorlog scheepte hij zich in. Aan het college van Muntilan is hij naar eigen zeggen praktisch alles geweest, tot studieprefect en gymnastiekleraar toe. Maar met de studie van de Javaanse taal wilde het niet vlotten, en bovendien werd bij hem tuberculose geconstateerd. Om die reden achtte de missieoverste het raadzamer hem te repatri\u00ebren. Het voortijdig afgebroken missieavontuur is voor Rubbens een zware slag geweest, maar het heeft hem meer open, vrijer en ruimer van hart gemaakt dan menigeen van zijn in Nederland gebleven medebroeders, onder wie hij zich een \u2018buitenbeentje\u2019 voelde. Teruggekeerd in zijn vaderland in 1920 begon Rubbens op 33-jarige leeftijd aan zijn theologische studies in Maastricht, waar hij op 10 augustus 1922 priester werd gewijd. Zijn pastorale werkzaamheden in de Limburgse stad werden onderbroken door een jaar \u2018tertiaat\u2019, een sabbatperiode waarin de volledig gevormde jezu\u00efet zich opnieuw bezint op het fundament van zijn religieuze leven. In Maastricht was Rubbens actief op verschillende terreinen van apostolaat: liturgie, biechthoren, preken, catechese en als directeur van verschillende godsdienstige verenigingen. Uit deze periode stamt het gevleugelde gezegde uit een van zijn preken: \u201cJungske, jungske, leert ze geven!\u201d, waaraan hij zijn bijnaam \u2018Jungske\u2019 in Nijmegen heeft te danken. Hier ontwikkelde hij zich ook tot een zeer gezocht biechtvader, wiens motto luidde: \u2018De wereld heeft behoefte aan liefde. Niet aan het koude geld uit de kluis, maar aan de warme liefde van een warm hart\u2019. Die warmte gaf hij zelf gestalte in zijn omgang met de mensen wier lot hij zich aantrok, en klonk door in zijn preken, waarmee hij dankzij zijn plastisch en po\u00ebtisch verhaaltalent velen wist aan te spreken. In augustus 1930 verliet hij Maastricht na vijf jaar, volgens sommigen om in Amsterdam te gaan werken \u201caan het behoud des Geloofs\u201d, volgens anderen omdat\n\n\n\n\nhij geen goed voorbeeld zou gegeven hebben aan de priesterstudenten wegens zijn liturgische exuberantie, volgens weer anderen omdat bepaalde huisgenoten hem zijn drukke biechtpraktijk misgunden. Slechts twee jaar bleef hij in de hoofdstad. Op 13 september 1932 arriveerde pater Jan Rubbens in de pastorie aan de Molenstraat te Nijmegen, waar hij onafgebroken zou wonen tot aan zijn dood, bijna 27 jaar later. Hem werden pastorale taken toevertrouwd, vergelijkbaar met die in Maastricht en Amsterdam, zoals mislezen, biechthoren, preken, catechese, het leiden van twee congregaties, het adviseurschap van katholieke vakbonden. Nieuw was de opdracht om buiten de stad (bedel)preken te houden, missies te preken en retraites te geven. In korte tijd bleek hij zich te ontwikkelen tot een bekende en geziene figuur, zoals blijkt uit een krantenartikel uit 1935: \u201cDe immer opgewekte Pater Rubbens met zijn zuidelijken aard is een geestelijke weldoener voor allen, die met hem in contact kwamen. Als sociale adviseur, als geestelijke leider, als helper in nood [...].\u201d Met name in die laatste hoedanigheid legde hij een originaliteit en voortvarendheid aan de dag, die hem buitengewoon populair maakten bij de mensen op de laagste sporten van de maatschappelijke ladder. Zo kwam hij eens op straat een arme jongen tegen die geen schoenen aan zijn voeten had. Rubbens liep een winkel binnen en\n\n\n\nvroeg er ongegeneerd om een paar schoenen. De winkelier meende dat het voor de pater zelf was, en gaf ze, maar zag vervolgens tot zijn woede dat deze de schoenen doorgaf aan de arme jongeman. Rubbens trad geregeld op als een geestelijke Robin Hood. Zijn gedrag stond vaak haaks op de gewoonten en gebruiken van de gegoede burgerij en van hen die de politieke en kerkelijke gedragslijnen opstelden. In dit verband past ook het hardnekkig circulerende, maar niet bewijsbare verhaal, dat hij tijdens de oorlog met een jodenster op heeft rondgelopen. Ook al zou dit verhaal niet waar zijn, niettemin bewijst het de legendevorming die er rond Rubbens al tijdens zijn leven groeide. Nijmegen vierde het zilveren priesterfeest van zijn \u2018Jungske\u2019 in 1947 op uitbundige wijze, en schonk hem een altaar ter ere van zijn favoriete heilige, Sint-Jozef, ter vervanging van het altaar dat bij het bombardement van februari 1944 verloren was gegaan. Op diverse plaatsen in de stad prijkte zijn portret in een etalage. De jubilaris dankte ontroerd in het dagblad De Gelderlander voor de vele blijken van waardering: \u201cGe bent er met m\u2019n hart van door gegaan, maar goed zijn jullie: Ja, want ge geeft het weer terug.\u201d Zijn gouden jubileum als jezu\u00efet in 1956 werd nog grootser gevierd, en opnieuw sprak de pers van zijn kwaliteiten:\n\n\u201cHij is biechtvader van tallozen. Velen ontvangen van hem leiding, die met een diep inzicht vaak in een ernstig woord dan weer met een lachende opmerking wordt gegeven. Zijn woord en werk blijft niet tot een bepaalde groep beperkt, maar strekt zich uit over allen die zijn hulp nodig hebben. Met zijn originele welsprekendheid weet hij de harten en de beurzen te openen voor de christelijke liefdadigheid waaraan hij zozeer zijn hart heeft verpand.\u201d\n\nZijn huisgenoot, de bekende pedagoog pater Nico Perquin typeerde hem in de feestpreek aldus:\n\u201cPater Rubbens is de man van de kerk en van de straat, die de vervreemding met de kerk op zijn eigen wijze tegengaat.\u201d\n\nBegin februari 1959 werd pater Rubbens overvallen door een slopende ziekte, die hem binnen drie maanden in het graf deed belanden. De Volkskrant bracht bij zijn overlijden het befaamdste verhaal over de populaire priester, \u2018Het wonder van Rubbens\u2019, dat in talloze varianten de ronde doet. Een van de versies luidt aldus. Pater Rubbens liep door de Waalbuurt. De vader van een groot gezin hield hem staande: \u201cPater, ik zit aan de grond. Met een tientje ben ik gered.\u201d De pater zei: \n\n\u201cBeste man, ik zou je graag helpen, maar ik ben platzak. Heus, ik heb het niet.\u201d Met een gewoontegebaar keerde hij zijn zakken om. Maar daar geschiedde het wonder: hij viste er een tientje uit. Meteen spontaan, het ongeloof nog in zijn stem: \u201cDaar, dat is voor jou, maar waar het vandaan komt, mag de hemel weten!\u201d \n\nToen pater Rubbens even later in de pastorie terugkeerde, schoot de pastoor hem aan: \u201cWil je voortaan je eigen overjas aantrekken!\u201d", "Johannes (Jan) Theodoor Toorop": "Tot zijn negende jaar bracht Toorop zijn jeugd door op het eiland Banka, ten zuidoosten van Sumatra. Toen zonden zijn ouders hem naar Batavia om daar beter onderwijs te kunnen volgen. De overweldigende Indische natuur met zijn wild kronkelende bomen- en plantengroei heeft een grote indruk op de jonge Toorop gemaakt en zijn fantasie geprikkeld, wat ook in zijn latere schilderijen en tekeningen tot uitdrukking komt. Zijn jeugd is gelukkig geweest en hij sprak later graag over het \u2018oosterse\u2019 in hem dat altijd bewaard was gebleven. Zonder rekening te houden met die jeugdervaringen is de kunstenaar Toorop moeilijk te begrijpen. Op zijn veertiende jaar vertrok Toorop naar Nederland om daar net zoals zijn vader tot ambtenaar geschoold te worden. Hij bezocht de HBS eerst in Leiden en daarna in Delft. Vervolgens ging hij naar de Polytechnische School in Delft, waar hij tekenles kreeg van de kunstenaars Adolf le Comte en Paul Tetar van Elven. Van zijn docenten en vrienden maakte hij daar dikwijls portretschetsen. Toorops vader was maar moeilijk over te halen om zijn zoon toestemming te geven een schildersopleiding te gaan volgen, maar uiteindelijk mocht hij naar de Rijksacademie van Beeldende Kunsten in Amsterdam. Daar volgde hij van 1880 tot 1882 tekenlessen, maar de academische manier van werken beviel hem niet. Zijn ouders hadden gehoopt dat hun zoon na zijn studie naar zijn geboortegrond zou terugkeren, maar deze terugkeer bleef uit. Na zijn studie aan de Rijksacademie vertrok Toorop met zijn medestudent de kunstenaar Antoon Derkinderen in 1882 naar Brussel om daar cursussen te volgen aan de Academie voor Schone kunsten. Brussel was in die tijd het centrum van een opmerkelijke vernieuwing in de kunst. Hij sloot zich aan bij \u2018Les Vingts\u2019, een Belgische avant-gardistische kunstenaarsvereniging, en kwam zo in contact \n\n\n\nmet binnen- en buitenlandse kunstenaars. In 1885 ontmoette hij in Brussel zijn toekomstige roomskatholieke vrouw, de Engelse Annie Hall. In datzelfde jaar ging Toorop naar Engeland, waar het paar in 1886 trouwde. Toorop had in Engeland grote belangstelling voor de Arts and Crafts-beweging en de idee\u00ebn van William Morris. Morris streefde ernaar los te komen van het materialisme in de industrie en het fabrieksmatige bij het vervaardigen van voorwerpen voor dagelijks gebruik. Er werd door de beweging gestreefd naar decoratieve eenvoud en aandacht voor de natuur. Dat streven uitte zich ook in de schilderkunst, vooral van de schilder Edward Burne-Jones, die deel uitmaakte van de in 1848 opgerichte \u2018Pre-Raphaelite Brotherhood\u2019. Dit sprak Toorop aan en heeft ertoe bijgedragen dat hij van de vele vormen van toegepaste kunst die door Morris en de zijnen werden beoefend het meest de grafische kunst in praktijk heeft gebracht. Ook de glas-in-loodramen in Engeland zijn van invloed geweest op zijn latere werk in Nederland. Terug in Nederland deed Toorop zoveel indrukken op die hem boeiden en bezighielden dat hij meerdere soorten van schilderstijlen toepaste. Dankzij zijn groot talent kon hij zich die veelzijdigheid ook permitteren en bereikte zijn werk in iedere stijl een hoog niveau. Veranderingen in stijl, werkwijze en visie volgden elkaar snel op. Omstreeks 1900 stond Toorop op het toppunt van zijn roem. Hij speelde een grote rol in het kunstleven in Nederland en nam deel aan tentoonstellingen in heel West-Europa. Zijn grote kracht school niet alleen in zijn technisch kunnen en zijn voortdurende belangstelling voor de nieuwe ontwikkelingen op kunstgebied, maar ook en misschien wel juist in zijn vermogen de geest van de tijd in zijn werk weer te geven. In diverse werken is de invloed merkbaar van het impressionisme, realisme, art nouveau en symbolisme. Ook schilderde hij in een divisionistische stijl met bijzondere licht- en kleureffecten, wat wordt bereikt door het gescheiden naast elkaar plaatsen van dikwijls contrasterende kleuren. In 1892 maakte hij verschillende affiches, waaronder in opdracht van de \u2018NOF\u2019 (de Nederlandse Olie Fabriek) het wereldberoemde \u2018slaolieaf\ufb01che\u2019, waarop meisjes in volumineuze gewaden en met golvende haren olie in een kom met sla gieten. De Nederlandse \u2018Jugendstil\u2019 werd naar dit voorbeeld wel \u2018Slaoliestijl\u2019 genoemd. Toorop hield van de zee. Hij woonde enkele jaren in Katwijk en Den Haag en verbleef gedurende twintig jaar tijdens de zomermaanden in Domburg. De zee is een regelmatig terugkerend motief in zijn werken, soms als symbolistische achtergrond en soms als onderwerp. Hij werd sterk geboeid door de streng godsdienstige \n\n\n\nhouding van de Zeeuwse bevolking. Ontelbaar zijn de portretten die hij maakte van vissers en boeren en de tekeningen van het strand en de duinen. Hier ook ontstonden zijn zo bekende aposteltekeningen. Zeeuwse boeren stonden voor hem model. Vanaf 1905, het jaar waarin de van huis uit protestantse Toorop koos voor het katholicisme, beeldde hij bij voorkeur religieuze thema\u2019s uit in de verfijnde stijl die hem vooral in katholieke kringen zo bekend maakte. In de herfst van 1908 verhuisde Toorop naar Nijmegen en woonde daar tot 1916 in de Barbarossastraat 131. Hij voelde zich aangetrokken door het gunstige woonklimaat en het katholieke milieu. Toorop had via pastoor Thunnissen, die hem en zijn dochter Charley had gedoopt in de Vondelkerk te Amsterdam, talrijke vrienden gemaakt onder de geestelijkheid in Nijmegen, vooral jezu\u00efeten. Een aantal van hen portretteerde Toorop in deze jaren. In Nijmegen kwam hij ook in contact met Anthony Nolet, een vooraanstaande figuur in het kunstleven aldaar en zelf verzamelaar. Met Nolet onderhield Toorop tot zijn dood een levendig schriftelijk contact, dat een deel van Toorops doen en laten in Nijmegen illustreert en een belangrijke bron\n\n\n\nvan gegevens vormt over zijn leven en werk. Een tentoonstelling in de Nijmeegse Schouwburg van een serie apostelstudies van zijn hand maakte grote indruk door de geheel nieuwe en ongewone wijze van afbeelden van de \ufb01guren, namelijk als echte werklieden. Het is daaraan toe te schrijven dat Toorop in 1911 de opdracht kreeg om een ontwerp te maken voor een groot gebrandschilderd raam in het oosttransept van de neoromaanse Sint-Jozefkerk aan het Keizer Karelplein. De kerk is een kwartslag gedraaid omdat de ingang aan het plein moest komen te liggen. Dit verklaart waarom het apostelraam zich aan de oostzijde bevindt. Weergegeven wordt het tijdstip kort na de Hemelvaart van Christus. In zes smalle verticale banen zijn de leerlingen blootsvoets door Toorop twee aan twee achter elkaar geplaatst met vermelding van hun namen aan de onderzijde. Zij zijn afgebeeld met een attribuut dat ontleend is aan de legenden rond hun marteldood. Zij kijken omhoog naar Christus die in een grote tondo troont. In 1912 sloot Toorop een contract met het glasschilderatelier van Wilhelm Derix te Kevelaer. Het werk schoot langzaam op en in het voorjaar van 1915 werd het eindelijk geplaatst. Het overigens slecht betaalde raam werd zeer kritisch ontvangen. Zozeer zelfs dat in 1916 de opdracht voor een raam tegenover het apostelraam, het zogenaamde Jezu\u00efetenraam, aan Derix werd gegeven. Dat het resultaat niet zo vooruitstrevend was nam het kerkbestuur blijkbaar voor lief. Toorop vond dat heel erg. Hij schreef aan de pastoor van de Sint-Ignatiuskerk:\n\u201cMaar ik heb er toch genoegen van om het apostelraam op die wijze, liturgisch en alles harmonieus zuiver in aansluiting met de omringende architectuur te hebben gemaakt. Daar moet maar eens een einde komen aan al dat ramengeknoei die onze mooie kerkgebouwen bederven\u201d.\n\nToorop wilde afrekenen met de fabrieksmatige neogotische ramen met hun bontgekleurde vrome voorstellingen. In het katholieke Nijmegen kreeg Toorop de kans zijn gedachten over een nieuwe stijl in praktijk te brengen en zijn religieuze gevoelens uit te dragen in het apostelraam. Jammer genoeg bleef het bij deze ene glazenieropdracht. Daardoor bezit de Sint-Jozefkerk al tachtig jaar als enige kerk in Nederland een uniek glas-in-loodraam van Toorop. In Nijmegen leerde Toorop de Oosterbeekse Miek Janssen kennen. Zij was dichteres en een diepgelovige katholiek, die alles voor de kunst van Toorop over had, veel over hem publiceerde en tot zijn dood met hem bevriend bleef. Zij stond model voor een aantal van Toorops tekeningen en op de kruiswegstaties voor de Sint-Bernulphuskerk te Oosterbeek. Na de dood van Toorop organiseerde de Nijmeegse kunstkring \u2018In Consten Een\u2019 van 18 juni tot en met 1 juli 1928 in het Waaggebouw een tentoonstelling van Toorop onder de titel \u2018Wat Toorop aan Nijmegen naliet.\u2019 In de Gelderlander van 23 mei 1928 werd een oproep gedaan om Toorops werk inclusief krabbels en schetsen voor de tentoonstelling beschikbaar te stellen. Vijftig jaar na zijn dood werd in 1978 in Nijmegen weer een Tooroptentoonstelling georganiseerd. Nu in het Nijmeegs Museum Commanderie van Sint Jan en onder de titel \u2018Jan Toorop, de Nijmeegse jaren 1908-1916\u2019. Nog altijd geniet Toorops werk grote waardering en erkenning. In het Katwijks museum werd van 24 oktober 2001 tot 19 januari 2002 een tentoonstelling over zijn werken georganiseerd onder de titel \u2018Het late symbolisme\u2019 en tegelijkertijd in het Centraal Museum te Utrecht een tentoonstelling met de titel \u2018Vier generaties. Een eeuw lang de kunstenaarsfamilie Toorop/ Fernhout.\u2019 Er werden werken getoond van Jan Toorop, zijn dochter Charley (1891-1955), haar zoon Edgar Fernhout (1912-1974) en diens zoon Rik Fernhout (1959). Deze beide tentoonstellingen trokken veel publiek. In 2003 organiseerde Museum Het Valkhof te Nijmegen een tentoonstelling met de titel \u2018Jan Toorop Portrettist\u2019. Hier waren zelfportretten te zien en portretten van familieleden, vrienden, kunstenaars, musici, geestelijken, politici, opdrachtgevers en vele anderen. Hoogtepunt was het in ons land welbekende portret van koningin Emma. Nijmegen eerde met deze expositie een oud-inwoner die als een belangrijke vertegenwoordiger van de 20ste-eeuwse schilderkunst kan worden beschouwd.", "Gisbert Schairt van Bommel": "De bouwmeester Gisbert Schairt heeft door zijn grote aandeel in de bouw van de grote stadskerken van onder meer Nijmegen, Kranenburg, Wesel, Xanten, Doesburg en Zaltbommel in de cultuurgeschiedenis van Gelderland en aangrenzende streken een grote rol gespeeld. Vanwege het gebrekkige bronnenmateriaal\n\n\n\nis van kunstenaars die in de late middeleeuwen leefden in de regel maar bitter weinig bekend. Daarbij komt nog dat er vrijwel geen portretten van deze personen zijn overgeleverd, hoewel het mogelijk is dat een bouwmeester als Gisbert Schairt zich heeft laten afbeelden op bouwsculptuur in een van zijn kerken. Van de meeste in de Nederlanden actieve middeleeuwse bouwmeesters is weinig bekend over hun visies met betrekking tot de maatschappij of de architectuur, aangezien er tevens nauwelijks geschriften (brieven, tractaten) bewaard zijn gebleven. Wat wel bewaard is zijn vermeldingen van hun activiteiten in rekeningen van de hoven, steden en kerkfabrieken. Dit laatste geldt gelukkig ook met betrekking tot Gisbert Schairt, waardoor in ieder geval zijn bestaan en een deel van zijn werk uit de anonimiteit konden worden gehaald. Het blijkt zelfs mogelijk om een (weliswaar incompleet) beeld te scheppen van zijn maatschappelijke status. Ontwerptekeningen van bouwwerken of details daarvan zijn tot op heden helaas niet teruggevonden, ook niet in het archief van de Victorsdom. Van hetgeen hij op architectonisch gebied heeft voortgebracht is echter het nodige bewaard gebleven, waardoor het mogelijk is om vast te stellen wat kenmerkend genoemd kan worden voor zijn werkwijze en stijl. Deze gebouwde bronnen, gecombineerd met de geschreven bronnen, maken het mogelijk om van deze interessante persoon uit de Gelderse geschiedenis een beeld te schetsen. Gisbert Schairt moet tussen 1370 en 1375 zijn geboren. Deze periode is bepaald naar aanleiding van een vermelding eind 14de eeuw van zijn activiteit als leidinggevende meester bij de werkzaamheden aan het kasteel te Grave in opdracht van het Gelderse hof. Bij dit project was hij niet voortdurend op de bouw aanwezig, maar stelde hij voor de dagelijkse leiding op de bouw een ondermeester (opzichter) aan, een werkwijze die hij vaker zou hanteren. Het was in de middeleeuwen niet ongebruikelijk dat een steenhouwer al op jonge leeftijd kon uitgroeien tot bouwmeester, maar een meester die reeds in een positie verkeerde waarin hij op het werk een ondermeester kon aanstellen moet de nodige ervaring hebben gehad. Derhalve zal Gisbert tegen het einde van de 14de-eeuw minstens de leeftijd van 25 tot 30 jaar hebben gehad. De geboorteplaats Zaltbommel is afgeleid van de toevoeging Van Bommel achter zijn naam in de archieven uit de vroege 15de eeuw. Het is niet noodzakelijk dat deze toevoeging verwijst naar zijn geboorteplaats, Gisbert wordt immers in de archieven van Arnhem in 1440 aangeduid als meister Gisbert Schairt von Zancten (Xanten), omdat hij op dat moment in Xanten gevestigd was. Hij zou later in zijn loopbaan rond 1440 wel naar Zaltbommel terugkeren om er te werken aan de St-Maartenskerk. Mogelijk doorliep Gisbert zijn leertijd in bijzijn van zijn vader in onder meer Kranenburg en Kleef, waar ze werkten aan respectievelijk de stadsmuren en de kerk. In de vroege 15de eeuw werden veel op dat moment nog bescheiden parochiekerken verbouwd en uitgebreid tot grote stadskerken of zelfs kapittelkerken van soms kathedraal-achtig formaat, zoals de St.-Janskerk in \u2019s-Hertogenbosch. Deze ontwikkeling werd gestuurd door de ambities van de opkomende handelssteden, alsmede door een verandering in het gebruik en de inrichting van deze kerken (onder andere een grote toename van aan het gebouw verbonden kapellen met nevenaltaren voor gilden en broederschappen). Aanvankelijk gold voor deze Nederlandse kerken als voorbeeld de enige kathedraal in Nederland zelf (de dom van Utrecht) en de kathedralen te Keulen, Luik, alsmede de kapittelkerk te Xanten. De laatste, en in mindere mate de Keulse dom, waren van grote betekenis voor de ontwikkeling van de stadskerken in het oosten van Nederland (het rivierengebied) en de aangrenzende Duitse gebieden. Hoewel bij deze grote voorbeelden veel middelen voorhanden waren vorderde de bouw toch zeer traag. De ambitieuze steden zochten dan ook naar wegen om hun grote kerken binnen een afzienbare tijd te realiseren, omdat enerzijds de bevolking snel toenam en men grote gebouwen nodig had, terwijl anderzijds een groots kerkgebouw met een hoge toren de status en ambities van de stad in steen moest onderstrepen. De oplossing werd gevonden in de reductie van vormen en concepten. Hoewel het klassieke ideaalconcept van de grote kathedraal (gehanteerd ook in Utrecht en Keulen) het richtsnoer bleef, vereenvoudigde men bij de stadskerken vaak de plattegrond en opzet, terwijl voorts werd bespaard op kostbare natuursteen en complexe detailleringen, die een permanente of semi-permanente bouwloods ter plaatse noodzakelijk maakten. Aangezien de productie van baksteen inmiddels op een hoog peil stond, overheerste dit materiaal gaandeweg in funderingen en opgaand muurwerk. Voor de natuurstenen onderdelen werd een systeem ontwikkeld waarbij vormen van kolommen, bogen en decoraties van portalen en dergelijke dusdanig vereenvoudigd werden dat deze in de steengroeve gereed gemaakt konden worden en op de bouwplaats alleen maar samengesteld en \u2018op elkaar gestapeld\u2019 hoefden te worden. Gisbert Schairt sprong in het Gelderse gebied als een van de eersten op deze ontwikkelingen in en bleek over een uitzonderlijk talent te beschikken om zich deze veranderingen eigen te maken en de hierbij horende bouwpraktijk te optimaliseren. In het oosten van het land was de bouwmeester echter nog de spil waarom alles draaide. Schairt werkte dan ook in sommige gevallen nog met kleine loodsen en sloot werkcontracten af met steenhouwers, die dan het dagelijkse toezicht op zich namen. Het vormgeven van onderdelen hield hij voorts in eigen hand en hij liet vermoedelijk ook met behulp van mallen natuurstenen onderdelen maken voor diverse projecten in de naburige Duitse groeven en vermoedelijk op de loods te Xanten. Zijn aanstelling te Xanten zal er zeker toe hebben bijgedragen dat hij in staat werd gesteld om zich op de hoogte te stellen van de jongste ontwikkelingen op dit terrein. Zijn werk in onder meer Nijmegen toont aan dat hij goed op de hoogte was van de architectuur van de Keulse dom en de op dat moment zeer moderne Bovenkerk te Kampen. Gisbert perfectioneerde het reduceren van vormen verder en ontwikkelde een eigen vormentaal, met als basis de Rijnlandse gotiek. Het door hem van de dom van Xanten afgeleide bouwtype van de gedrukte basiliek met vensterbanktriforium werd een kenmerkend bouwtype in de Nederrijnse gotische kerkenbouw. Daarnaast heeft hij blijk gegeven van stedenbouwkundige kwaliteiten door de fraaie wijze waarop hij omging met de beperkte ruimte bij onder meer de bouw van de toch groots opgezette St.-Christoffelkerk te Roermond en de St-Stevenskerk te Nijmegen. Toen Gisbert actief was in Xanten kreeg hij geen contract voor het leven dat hem verplichtte permanent in Xanten te blijven. Deze opzet kwam Gisbert goed uit, want tijdens zijn leven lag de bouw aan de kerk regelmatig stil. Gisbert had hier een ondermeester aangesteld, een zekere Herman von Wintern, die de dagelijkse leiding op zich nam. Wanneer zijn aanwezigheid dringend gewenst was (bij het voltooien van het schoorsysteem in 1434 en het inwelven van het koor in 1437), verscheen hij enige dagen op de bouwplaats om het werk in te leiden. Ook bij zijn andere projecten werkte hij op deze wijze. In Kranenburg bij de bouw van de Petrus en Pauluskerk, was ook een ondermeester werkzaam. Deze ondermeester \u2018meester Covelens\u2019 is mogelijk de later in de tweede helft van de 15de eeuw in onder meer Zwolle actieve Bernt von Covelens, die we kunnen beschouwen als een leerling van Schairt. Gisbert was zo in staat om meerdere projecten in diverse steden te begeleiden, waaronder de eerder genoemde St.-Stevenskerk te Nijmegen. Ondermeester was hier vanaf 1430 Riquin Tilmans. Soms maakte hij ontwerpen en organiseerde de bouw, soms gaf hij alleen vermoedelijk vergaande adviezen bij diverse projecten, zoals in 1438 te Kalkar (waarschijnlijk voor muren en poorten) en in 1440 bij de bouw van de Sabelspoort te Arnhem en de Schwanenturm van de Kleefse burcht. Het meest in het oog springend zijn echter zijn kerkelijke projecten, waarvan hij soms het geheel en soms delen als ontwerper voor zijn rekening nam. Van deze projecten is zijn betrokkenheid bij de dom van Xanten (vanaf 1406 tot 1437), de kerken te Kranenburg (vanaf 1406) en Nijmegen (vanaf 1420 en nogmaals vanaf 1425), het transept van de Willibrorduskerk te Wesel (vanaf 1448 en mogelijk eerder ook het schip) en de verwoeste kerken te Huissen en Rees in de archieven bevestigd. Daarnaast kunnen met de nodige zekerheid de ontwerpen voor de St.-Christoffelkerk te Roermond (gebouwd tussen 1409 en 1450), het schip met toren van de St.-Maartenskerk te Doesburg (vanaf omstreeks 1435), het schip met toren van de St.-Maartenskerk te Zaltbommel (vanaf omstreeks 1435-40) en mogelijk ook de toren van de St.-Maartenskerk te Tiel en delen van de St.-Nicolaikerk te Kalkar aan hem worden toegeschreven. Het merendeel van deze kerken wordt thans omschreven als topwerken van de Nederrijnse gotiek. Een ander topwerk uit deze groep is de St.-Eusebiuskerk te Arnhem, waaraan echter pas in 1452 na de dood van Gisbert is begonnen, maar welke duidelijk onder invloed van Gisberts architectuur is ontstaan. Met de veranderingen in de bouwpraktijk wijzigde zich ook de maatschappelijke status van de grote leidende bouwmeesters. In de 13de en 14de eeuw werden de bouwmeesters (enkele uitzonderingen daargelaten) samen met de andere kunstenaars nog gezien als ambachtsmannen. De beteren onder hen hadden een behoorlijke positie, maar behoorden zeker niet tot de stedelijke elite. Parallel aan de opkomst van de door de handel rijk geworden stedelijke burgerij klommen ook de kunstenaars in hun kielzog mee op de sociale ladder. Zij gaven immers met hun bouwwerken en beelden uiting aan de hoge status van hun opdrachtgevers. Uiteraard profiteerde een man als Gisbert, die zowel werkte voor deze nieuwe elite als voor de landadel, van deze ontwikkeling, wat onder meer ook blijkt uit de archieven. Zo is Gisbert tot tweemaal toe schepen van Xanten geweest en bezat hij daar samen met zijn vrouw Hilla Kye aan de Markt een huis. In 1447-1448 verdubbelde hij dit bezit aan de Markt, terwijl hij voorts ook in Haffen-Mehr bij Rees grond bleek te bezitten. Dat hij al eerder vermogend was bewijst het feit dat de stad Nijmegen rond 1425 geld van hem leende, om onder meer de bouw van de St.-Stevenskerk te financieren! Men betaalde hem jaarlijks rente, wat netjes werd bijgehouden in de boeken. Hierdoor weten we ook zijn exacte sterfjaar, want als in 1452 aan Schairt rente moet worden betaald staat er bij zijn naam \u2018doet\u2019 geschreven. De uitkeringen gaan daarna naar zijn vrouw. Gisbert was toen hij stierf tussen de 70 en 80 jaar oud, een voor middeleeuwse begrippen zeer hoge leeftijd, wat mede wijst op het feit dat hij in goede, wellicht zelfs luxueuze omstandigheden geleefd moet hebben.", "Charlotte Doroth\u00e9e barones van Pallandt": "Een aantal jaren voor haar dood noemde collegabeeldhouwer Piet Esser haar \u201cde laatste der grote Mohicanen\u201d. Zeker in Nederland, maar volgens Esser ook in Europa, stond Charlotte van Pallandt als beeldhouwer op dat moment op eenzame hoogte. Dit betekent overigens niet dat haar carri\u00e8re altijd even soepel is verlopen. Wellicht meer dan anderen heeft Van Pallandt haar positie in de beeldende kunst moeten bevechten. Vanuit haar eigen achtergrond werd het ronduit ongepast gevonden dat zij, een barones, als beeldend kunstenaar door het leven zou gaan. Binnen de Nederlandse kunstwereld was zij tegelijkertijd een vreemde eend in de bijt en werd zij aanvankelijk met argusogen bekeken. Charlotte van Pallandt groeide op in Schaarsbergen, waar zij samen met haar ouders, zusjes en broertje het landgoed Vrijland bewoonde. Het was een beschermd, maar daardoor ook een weinig opwindend bestaan. Contact met andere jongens en meisjes uit de omgeving was nauwelijks mogelijk. Een schoolmeester kwam elke dag uit het dorp naar het landgoed om de kinderen te onderwijzen. In 1910 stierf het oudste meisje, Jacqueline, aan de gevolgen van buikvliesontsteking. Toen in 1913 het gezin naar Den Haag verhuisde, werd Charlotte naar een kostschool in Engeland gestuurd. Ze voelde zich er verre van thuis, maar door te tekenen bestreed ze de eenzaamheid. Terug in Den Haag besloot ze haar artistieke talenten verder te ontwikkelen. Het was voor vrouwen van haar komaf niet ongewoon om zich met de beeldende kunst op te houden, zolang die maar als vrijetijdsbesteding werd beoefend en niet als beroep. Haar eerste tekenlessen kreeg Charlotte van Pallandt in 1918 van de Haagse schilder Albert Roelofs. Ook tijdens haar kortstondige huwelijk met Adolph van Regteren Limpurg, met wie ze van 1919 tot 1923 in het Zwitserse Bern woonde, bleef Van Pallandt tekenen en schilderen. De beeldende kunst bood haar een vlucht uit de realiteit. Na haar scheiding woonde ze enige tijd in Lausanne, waar ze lessen volgde bij een\n\n\n\n\n\nplaatselijke schilder. In 1926 vertrok ze met een vriend naar Parijs. De lichtstad zou haar tweede thuis worden. Niet gehinderd door haar voorname afkomst kon ze hier in alle rust en anonimiteit haar eerste serieuze stappen zetten op het pad van het autonome kunstenaarschap. Want dat had Charlotte zich stellig voorgenomen: ze zou kunstenaar worden! De geborgenheid van vroeger miste ze allerminst. \u201cGezelligheid en comfort\u201d, zo vond ze, \u201czijn grote vijanden van creativiteit\u201d. Van doorslaggevende betekenis in de ontwikkeling van de jonge kunstenares was haar studie aan de Acad\u00e9mie Lhote, die onder leiding stond van de kubistische schilder Andr\u00e9 Lhote. Met name zijn compositielessen openden haar de ogen. Toch besloot Charlotte van Pallandt na een jaar met de lessen te stoppen, omdat zij bang was te veel onder de invloed van haar meester te komen. Een Russische beeldhouwer zette haar vervolgens op het spoor van de beeldhouwkunst. In Den Haag kreeg ze van de bekende Belgische beeldhouwer Toon Dupuis de gelegenheid te werken in diens atelier. Toen zij Lhote na een paar maanden vanuit Nederland een aantal foto\u2019s stuurde van haar sculpturen, reageerde deze aangenaam verrast. Hij gaf haar het advies vooral naar de vormentaal van de natuur te blijven kijken \u2013 \u201cles feuilles, les coquillages, les fossiles\u201d \u2013, want, zo meende de schilder, \u201cse conformer \u00e0 ces formes, c\u2019est s\u2019enrichir.\u201d Een rondreis door Midden-Itali\u00eb (1928) en ontmoetingen met de beeldhouwers Albert Termote, Charles Despiau en Charles Malfray waren in die jaren evenzeer een stimulans om door te gaan. In 1935 volgde ze onder leiding van Malfray een jaar lang beeldhouwlessen aan de Acad\u00e9mie Ranson in Parijs. Hoewel hij zelf geen groot kunstenaar is geweest, zou Van Pallandt later verklaren dat zij als beeldhouwer alles aan Malfray te danken had. Hij bracht haar de ordening bij van verschillende volumes en richtingen in een beperkt aantal vlakken. In tegenstelling tot Lhote liet Malfray zijn leerlingen vrij in het ontwikkelen van eigen stijlprincipes. De lessen bleven ook nu niet zonder resultaten. In 1937 exposeerde Van Pallandt een portret van haar neefje Serge in het Nederlandse paviljoen op de Wereldtentoonstelling in Parijs, waarmee ze een tweede prijs won. Na het uitbreken van de Tweede Wereldoorlog keerde Charlotte van Pallandt in 1941 noodgedwongen terug naar Nederland, in haar bagage een flinke dosis vakmanschap en zelfvertrouwen. Met haar zelfgekozen naam Mussavira, wat \u2018goddelijke kunst\u2019 betekent, werd zij in datzelfde jaar leerling van de Soefi-beweging in Katwijk. Hoewel zij al sinds 1930 lid was van de Nederlandse Kring van Beeldhouwers, zou Van Pallandt eerst in de oorlog, toen zij clandestien een atelier betrok in de Amsterdamse Zomerdijkstraat, kennis maken met collega\u2019s als Piet Esser, Paul Gr\u00e9goire, Cor Hund en de Italiaanse Nederlander Fred Carasso. Ze liep inmiddels tegen de vijftig, maar haar carri\u00e8re zou eigenlijk nu pas beginnen. Een belangrijke inspiratiebron voor deze nieuwe start was Truus Trompert, een naaktmodel dat zij door tussenkomst van Carasso leerde kennen. Van haar zou Van Pallandt gedurende vijftien jaar talloze tekeningen en sculpturen (\u2018Truusbeeldjes\u2019) maken. Sinds haar eerste solotentoonstelling bij Kunsthandel Santee Landweer in Amsterdam, in 1948, is de naam van Charlotte van Pallandt als beeldhouwer gevestigd. In de jaren \u201950 vormde ze samen met onder anderen Jeanne Bieruma Oosting, Maaike Braat, Jeanne van Hall, Fri Heil, Ro Mogendorff en Liesbeth Dobbelmann de vrouwelijke kunstenaarsvereniging De Zeester. In 1958 was ze een van de Nederlandse vertegenwoordigers op de 29ste Bi\u00ebnnale van Veneti\u00eb en een jaar later won Van Pallandt de prestigieuze Prix de\n\n\n\nla Critique. Niet lang daarna stelde de Haarlemse beeldhouwer Mari Andriessen haar voor aan een beroemde, zo niet beruchte stadgenoot van hem, de schilder Kees Verwey. Zij kende zijn werk echter niet, zoals hij dat van haar niet kende. Niettemin groeide er tussen beiden een hechte en blijvende vriendschapsband. De doorgaans nogal nukkige Verwey werd door Van Pallandt meteen \u201contzettend aardig\u201d gevonden. Zoals van meer kunstenaars die zij bewonderde, maakte Charlotte van Pallandt ook van Kees Verwey een portret in brons. Met het naakt vormt het portret het hoofdthema in het oeuvre van Van Pallandt, die daarbij veel kracht putte uit wat zij zelf \u2018de theorie van Malfray\u2019 placht te noemen. Zonder overdrijving mag zij een van de beste Nederlandse portrettisten ooit genoemd worden. Absolute topstukken zijn de portretten van Peter Scharoff, Adriaan Roland Holst, Fred Carasso, Ro Mogendorff en Albert Termote. Ook haar zelfportret uit 1971 is zo\u2019n topstuk. Bijna twintig jaar eerder, in 1953, ontstond een tweetal portretten van koningin Juliana, en nadat ze in 1963 tot ridder in de Orde van Oranje-Nassau was benoemd, kreeg Van Pallandt in 1966 de opdracht tot het maken van een monumentaal portret, ten voeten uit, van koningin Wilhelmina. Dit werd in 1968 in Rotterdam onthuld. Hetzelfde beeld zou later tevens in Den Haag en in het Overijsselse Heino worden geplaatst. Hoezeer haar verdiensten voor het vaderland gewaardeerd werden, blijkt wel uit het feit dat zij in 1973 tot officier in de Orde van Oranje-Nassau werd bevorderd. Over de verdiensten van Van Pallandt voor de Nederlandse kunstgeschiedenis is het niet gemakkelijk een oordeel te geven. De kwaliteit van haar werk staat buiten kijf, maar vanaf het begin van haar loopbaan, tot aan haar dood in 1997, heeft zij in de gesloten wereld van haar atelier steeds haar eigen plan getrokken. Als \u201claatste der grote Mohicanen\u201d heeft zij derhalve geen school gemaakt. Een van de weinige kunstenaars die vandaag de dag nog de traditie voortzet waartoe het werk van Van Pallandt mag worden gerekend, is Eja Siepman van den Berg. In 1978 was zij de eerste winnaar van de Charlotte van Pallandt-prijs. Peter Struycken, conceptueel kunstenaar en een goede vriend van Van Pallandt, omschreef haar werk als \u201ckunst die zich voortdurend opnieuw door de zichtbare werkelijkheid, door de traditie van het kijken en het kunstmaken zelf laat inspireren en op die manier zorgt voor een permanent veranderende kijk op de wereld.\u201d Galeriehouder Lambert Tegenbosch, de Van Pallandt-kenner bij uitstek, komt tot een vergelijkbare conclusie: \u201cDe bijdrage van Van Pallandt is niet te vinden in het domein van het avant-gardistisch vormonderzoek. Haar plaats is in een traditie die door een visionair individu te vernieuwen blijkt.\u201d", "Jacob Dam": "Als oudste zoon van een tot redelijke welstand gekomen steenfabrikant werd Jacob in de gelegenheid gesteld carri\u00e8re te maken buiten het familiebedrijf, dat na de vroege dood van de vader werd voortgezet door Jacobs twee jongere broers. Hij doorliep het Stedelijk Gymnasium te Zutphen en studeerde vervolgens Rechten in Leiden. In 1846 promoveerde hij op stellingen. In die jaren doceerde Thorbecke aan de Leidse universiteit en waarschijnlijk zal de politieke overtuiging van Jacob Dam mede daarin haar oorsprong hebben gevonden. Kort na zijn vestiging als advocaat te Zutphen mengde hij zich, als een \u2018homo novus\u2019, in het op dat moment tamelijk bewogen politieke leven van deze stad \u2013 bewogen, omdat de positie van de van oudsher gevestigde en behoudende groeperingen, soms nog van adel, steeds meer aangetast werd door jonge liberalen, bij wie Dam gemakkelijk aansluiting vond. Van 1848 tot zijn overlijden in 1875 zou hij op velerlei terrein \u2013 lokaal, provinciaal en nationaal \u2013 proberen zijn vooruitstrevende liberale denkbeelden te verwezenlijken. Al in 1848 behoorde hij tot de oprichters van de eerste liberale kiesvereniging in Zutphen, \u2018Redding door bezuiniging\u2019. Hij trad daarin op als secretaris, een functie die hij later nog in verschillende andere verenigingen en stichtingen zou vervullen. Zijn juridische achtergrond en zijn grote interesse voor vele aspecten van het maatschappelijk leven maakten hem daarvoor een bij uitstek geschikte figuur, die, zonder op de voorgrond te treden, consci\u00ebntieus zijn werk deed. Zo was hij, eveneens in 1848, \u00e9\u00e9n van de oprichters van de Spaarkas, een sociale instelling ter bestrijding van de verpaupering der arbeidersklasse in Zutphen. Het Spaarkaswezen paste in de liberale opvattingen omtrent de armenzorg: geen directe leniging van noden, maar voorkoming daarvan, bijvoorbeeld door de arbeiders aan een Spaarkas te laten deelnemen en mogelijkheden te scheppen voor geestelijke ontwikkeling en ontspanning. Zo was Dam als bestuurslid ook betrokken bij de Vereniging Zutphen voor Volksvermaak en was hij lid van diverse schoolcommissies. Twee jaar voor zijn dood stond hij aan de wieg van de David Evekinkstichting, die met het nagelaten kapitaal van haar naamgever, een Zutphense zakenman, zich zou gaan bezighouden met het bouwen van redelijke en betaalbare arbeiderswoningen. De politieke carri\u00e8re van Jacob Dam begon in 1850 met zijn toetreding tot Provinciale Staten van Gelderland, van welk college hij 13 jaar lid is geweest. Blijkens de notulen van de Statenvergaderingen heeft hij er geen prominente rol gespeeld. Sporadisch wordt hij vermeld als spreker of indiener van amendementen. Daarin klinkt wel zijn liberale overtuiging door. Hij drong bijvoorbeeld aan op meer besluitvorming door de Statenvergadering, ten koste van de macht van Gouverneur en Gedeputeerden. Hij verzette zich tegen de nog steeds bestaande verplichting tot het verrichten van hand- en spandiensten, en legde nadruk op gelijkheid voor de wet, onder meer bij aanvragen voor subsidieverlening. Aandacht voor zijn eigen woonplaats toonde hij ook. Zo stemde hij tegen het voorstel de Berkel te doen ressorteren onder de Provinciale Waterstaat en bepleitte blijvende rijksbemoeienis met dit voor Zutphen nog belangrijke water. Tot zijn teleurstelling verwierpen de Staten, ondanks een fiat van Gedeputeerde Staten, zijn voorstel \u019220.000,\u2013 provinciale subsidie voor de bouw van een vaste IJsselbrug in Zutphen te verlenen. Zijn Statenlidmaatschap eindigde in 1866 met zijn verkiezing tot lid van de Tweede Kamer. Lang voordien was Jacob Dam ook op plaatselijk niveau politiek actief geworden. Hij werd tot lid van de gemeenteraad gekozen in 1851, het jaar waarin de nieuwe gemeentewet van Thorbecke van kracht werd. Een tiental jaren lang probeerde hij vergeefs een frissere, dus liberale wind te laten waaien door het stadsbestuur, waarin de conservatieve meerderheid er geen behoefte aan had het landelijk-agrarisch karakter van Zutphen \u2013 toch in die periode \u00e9\u00e9n van de snelst groeiende gemeenten in Nederland \u2013 om te buigen in meer commerci\u00eble en industri\u00eble richting. Het politieke klimaat wijzigde zich echter voor Dam in 1861, toen zijn\n\n\n\ngrote politieke rivaal, de conservatief mr. M.J. van L\u00f6ben Sels, als wethouder ten val kwam en hij diens plaats kon innemen. Sedertdien won in Zutphen het liberale geluid aan kracht, hetgeen onder meer bleek uit de oprichting van een liberale soci\u00ebteit, naast de al sinds 1849 bestaande liberale Zutphense Courant. Belangrijker was wat er onder zijn bestuurlijke leiding tot stand kwam: verbetering van de infrastructuur in en rond Zutphen, bevordering van de aanleg van een spoorwegverbinding en de bouw van een nieuwe IJsselbrug, modernisering van de havenfaciliteiten en, kort voor zijn dood, de overname van de plaatselijke gasfabriek door de gemeente. Over die laatste kwestie ontstond veel beroering, maar de liberalen hielden vast aan hun standpunt dat een zo belangrijke voorziening niet aan particulieren kon worden toevertrouwd. Toch heeft Zutphen niet het moderne en industri\u00eble karakter gekregen dat Dam c.s. voor ogen stond. Hun inspanningen strandden in belangrijke mate op de nog steeds instandgehouden vestingwerken, die pas na de invoering van de vestingwet (1874) geslecht zouden worden. Maar toen was het voor Zutphen eigenlijk al te laat. In de loop van zijn bestuurlijke jaren was Jacob Dam een alom gewaardeerd ingezetene geworden. Naast zijn dagelijks werk als advocaat en procureur was hij betrokken bij diverse sociaal-culturele instellingen. Behalve de reeds genoemde zijn hier te vermelden de rederijkerskamer Polyhymnia, het genootschap Pictura en de schietvereniging St. Hubert. Dat de anti-liberale Nieuwe Zutphense Courant in zijn necrologie geen kwaad woord over hem spreekt, is wel een bewijs voor de algemene achting die hij genoot. Als sluitstuk van zijn politieke carri\u00e8re vond in 1866 zijn verkiezing tot lid van de Tweede Kamer plaats. Dit gebeurde echter pas in tweede instantie, want hij dankte zijn verkiezing aan het feit dat Thorbecke, zowel in Zutphen als Groningen verkozen, voor laatstgenoemd district koos. Dam behield zijn zetel tot 1875, het jaar van zijn overlijden. Raadpleging van de Handelingen der Staten-Generaal wijst uit dat hij in die negen jaar ruim dertig maal het woord gevoerd heeft, in het bijzonder over financi\u00eble en fiscale zaken. Daarnaast hadden zijn aandacht spoorwegzaken, een wettelijke regeling van het vestingstelsel en kwesties op juridisch terrein als afschaf\ufb01ng van de doodstraf, het wetboek van strafvordering en een nieuwe rechterlijke inrichting. Verschillende van deze zaken hebben in zijn tijd de politieke gemoederen danig beziggehouden. Steeds nam Jacob Dam daarbij een duidelijk vooruitstrevend liberaal\n\n\n\nstandpunt in, zoals bij de discussie over de invoering van een inkomstenbelasting naar draagkracht, in plaats van de bestaande rechten van patent en accijnzen op levensmiddelen, die de minst draagkrachtigen dupeerden. Een teleurstelling voor hem was dat in 1871 een wetsvoorstel van het ministerie Thorbecke tot invoering van een algemene inkomstenbelasting verworpen werd, mede door het stemgedrag van een aantal liberalen, die geen prijs stelden op openbaarmaking van inkomens. Bij de behandeling van spoorwegkwesties en aanverwante zaken ter verbetering van de infrastructuur toonde Dam de belangen van Zutphen en de regio niet uit het oog te verliezen. Zo pleitte hij voor een verbeterde dienstregeling tussen Amsterdam en Zutphen, aangezien het onmogelijk was na sluiting van de Beurs diezelfde dag nog Zutphen te bereiken. Van meer belang was zijn streven de zogenaamde Oosterspoorweg van Zutphen naar Pruisisch grondgebied door te trekken, want, zo zei hij (5-12-1874): \u201chet nijvere Graafschap verdient dit en ook het particuliere initiatief dat daartoe op gang is gekomen\u201d. Zoals eerder in Provinciale Staten pleitte hij er ook nu voor de Berkel te onttrekken aan het provinciaal bestuur. Het ging hier immers om een \u2018vlottende\n\n\n\nrivier\u2019, waarvoor de rijksoverheid zorg moest dragen. Zijn voorstel, voor de Berkel en de Oude IJssel een bedrag van \u019230.000,\u2013 te voteren, kreeg echter geen Kamermeerderheid. Tenslotte moeten zijn pleidooien in de Kamer genoemd worden om Zutphen te bevrijden van het lastige en aan onderhoud zo kostbare vestingstelsel. Aanvankelijke pogingen leden schipbreuk, maar toen in militaire kringen het standpunt ging overheersen dat een geconcentreerde landsverdediging de voorkeur verdiende boven een algemene defensie over het hele grondgebied, was in 1873/1874 het pleit beslecht. Een ruime kamermeerderheid stemde in met ontmanteling van verschillende overbodige vestingwerken. Jacob Dam stemde echter tegen ! Hij verwierp het regeringsstandpunt dat de \ufb01nanci\u00eble middelen ter uitvoering van de nieuwe vestingwet buiten de reguliere defensiebegroting zouden vallen, en dat daarvoor, zoals destijds voor de aanleg van het spoorwegnet, een speciaal fonds ingesteld moest worden. Dam achtte het onaanvaardbaar dat op deze wijze de controlerende taak van de Kamer inzake het \ufb01nanci\u00eble beleid van de regering aangetast werd. Zutphen kon echter juichen en zal zijn afgevaardigde dankbaar geweest zijn. Er waren dan ook redenen genoeg Jacob Dam blijvend te eren door een singel naar hem te vernoemen.", "Just G\u00f6bel": "Just G\u00f6bel zat nog in de schoolbanken, toen hij het shirt van Vitesse al tot zijn uitrusting mocht rekenen. In 1907 speelde Just, slungelachtig lang en pas zestien jaar oud, zijn eerste echte wedstrijd als linkshalf in het derde elftal. Nog geen drie jaar later stond de jonge voetballer bij het eerste elftal van de Arnhemse vereniging onder de lat, na in de reserveteams als veldspeler en keeper de aantrekkelijkheid van het doel te hebben leren kennen. In 1909 kwam hij \u2013 nota bene als reservekeeper van Vitesse \u2013 uit voor Oost-Nederland, met als ongedacht gevolg dat hij bij de keuzeheren in de smaak viel. \u201cAls Beeuwkes weggaat\u201d, zo werd langs de lijn gezegd, \u201choudt G\u00f6bel dan in de gaten\u201d. Dat gebeurde prompt. Toen de vaste keeper van het Nederlands Elftal naar Indi\u00eb vertrok, werd de lange, linksbenige doelman uit Arnhem zijn vanzelfsprekende opvolger. Just speelde zijn eerste interland op 19 maart 1911 in Antwerpen, waar de Belgen met 5-1 werden verslagen. In de jaren daarna voegde Just nog 21 interlands aan zijn erelijst toe. Dat aantal zou ongetwijfeld groter zijn geweest, wanneer het internationale voetbal tussen 1914 en 1918 niet was stilgevallen. Just G\u00f6bel combineerde de studie voor arts met zijn passie voor de sport, in een tijd waarin het voetbal vooral de gegoede kringen aansprak. De geschiedenis van de oudste voetbalverenigingen \u2013 onder meer Koninklijke HFC (Haarlem), Quick (Nijmegen), UD (Deventer), maar ook Vitesse (Arnhem) \u2013 bewijst dat evenzeer als de maatschappelijke positie van de voetballers van toen. Het is geen toeval dat Just zijn specialiteit van duikende doelman bij het Utrechtse Hercules heeft ontwikkeld. Tijdens zijn studiejaren mocht hij bij die club meetrainen. De Engelse trainer Fred Warburton leerde hem het plukken van de bal, in de lucht maar ook van de schietgrage voeten van menig voorhoedespeler. Hij keepte stijlvol en klemvast. Wegstompen vond hij niks, vangen wel. Zijn lange armen kwamen hem daarbij goed van pas. Met lage schuivers had hij aanvankelijk wel moeite. Via noeste trainingen kreeg hij ook dat onderdeel van het vak letterlijk en \ufb01guurlijk onder de knie. Onbetwiste hoogtepunten in de keeperscarri\u00e8re van Just G\u00f6bel waren de wedstrijden tegen Engeland, waar de betere amateurs op hetzelfde (hoge) niveau speelden als de professionals. Hun maatschappelijke positie maakte betaling overbodig. De Engelse voetballers versloegen Nederland op 12 maart 1912 maar liefst met 4-0. Toch maakte Just een onuitwisbare indruk op het Engelse publiek, dat \u2018The Dutch Magni\ufb01cent\u2019 \u2013 een fraaie kop uit de Sports Express \u2013 met een grote ovatie beloonde. De zestig meegereisde supporters beseften dat zonder de Arnhemse doelman Nederland met dubbele cijfers verloren zou hebben. Just G\u00f6bel maakte ook deel uit van de \u2018gouden\u2019 ploeg, die in een van de legendarische wedstrijden uit de Nederlandse voetbalgeschiedenis Engeland versloeg: de \u2018thriller\u2019 op 24 maart 1913 op het Haagse Houtrust, waar de Engelse leermeesters met 2-1 aan de toen nog vrij lange broek kregen. Maar liefst 17.000 fans beleefden een historische zege op een team dat onverslaanbaar werd geacht. Verslaggevers zagen \u201cmannen met baarden, mannen met grote posities nerveus doen, geheel uit hun evenwicht\u201d. De 4-2 nederlaag tegen de Rode Duivels, nog geen maand later in Zwolle, leerde dat Just wel degelijk te passeren was. Misschien werd hij daarom zelf gepasseerd voor de laatste wedstrijd die het Oranjeteam speelde, voordat de Eerste Wereldoorlog interlands onmogelijk maakte. Maar vijf jaar later, op 9 juni 1919, was hij weer van de partij, tegen de Zweden, die in Amsterdam met 3-1 verloren, maar ruim twee maanden later in Stockholm het Nederlands elftal met 4-1 het nakijken gaven. Een week daarna \u2013 op 31 augustus 1919 \u2013 speelde Just zijn laatste interland in Oslo tegen de Noren. Zijn bijziendheid maakte het keepen op topniveau een te zware opgave. Bij Vitesse stopte Just G\u00f6bel enkele jaren later. Toch\n\n\n\n\n\nhad zijn club hem soms hard nodig, vooral wanneer zijn opvolgers het moesten laten afweten. In het seizoen 1922-1923 stond Just meermalen in het doel om na een onverwachte degradatie een snelle terugkeer naar de hoogste klasse van het voetbal te bewerkstelligen. Hij trainde dan met schooljongens, die snel werden opgetrommeld om reeksen schoten op de interim-keeper af te vuren. Wanneer een jongeling hem met een listig schot wist te verschalken riep hij steevast \u201cGoeie bal\u201d om vervolgens te bewijzen dat hij de kunst van het keepen niet verleerd had. Just was een op en top sportman, die niet rookte en dronk, maar wel veel over had voor zijn geliefde sport. Hij was de eerste doelman die volgens de insiders van toen het keepen wetenschappelijk benaderde. Ir. Ad van Emmenes, zelf ooit afgeschilderd als de \u2018voetbalprofessor\u2019, noemde hem de beste keeper aller tijden. Toch sloeg hij aanbiedingen van Engelse clubs af: beroepsvoetballer wilde hij niet worden, arts wel. De bescheiden doelman wilde evenmin iets weten van loftuitingen. Ook ver na de afsluiting van zijn indrukwekkende carri\u00e8re moest hij niets hebben van interviews. \u201cSchrijft U toch liever over die prachtige wedstrijd op Wembley, met Johan Cruyff, en die twee doelpunten van Jan Peters. Dat was een veel grotere prestatie hoor\u201d, zei hij tegen een journalist, die de wedstrijden tegen Engeland in zijn herinnering wilde terugroepen. Just G\u00f6bel voltooide zijn medicijnenstudie te Utrecht in 1928, en vertrok vervolgens naar Berlijn, waar hij in 1932 tot doctor in de geneeskunde promoveerde. Hij werd eerste geneesheer van het Amsterdams Kindersanatorium, later Groot Blaricum genoemd. In 1938 keerde hij terug naar Arnhem, waar hij tot 1962 een praktijk als huisarts uitoefende, opnieuw in bescheidenheid. Wanneer er bij Vitesse iets te vieren was, dan kwam hij graag naar Monnikenhuize, om zijn oude vrienden te ontmoeten. Zelfs outsiders konden dan aan zijn \ufb01ere, lange gestalte zien, waarom hij een goede doelman was geweest. Voetbal bleef hem boeien, ook in de jaren waarin het beroepsvoetbal definitief doorbrak. Hij overleed op 5 mei 1984 in Wageningen, 93 jaar oud.", "Bernardus Constant Molkenboer": "Na de benoeming van Bernards vader tot directeur aan de pas opgerichte Rijksnormaalschool voor tekenonderwijs te Amsterdam vertrok de familie Molkenboer van Leeuwarden naar de hoofdstad en ging dicht bij het Vondelpark wonen, min of meer in de schaduw van het Vondelstandbeeld dat daar staat. Door de contacten van zijn vader kwam Bernard al jong in aanraking met kunst en literatuur. Vooral de verzen en treurspelen van Vondel hadden zijn grote belangstelling. Omdat hij zich geroepen voelde tot het kloosterleven, ging hij naar het bisschoppelijk seminarie Hageveld in Heemstede. Daar deed hij enthousiast mee aan het Vondelonderwijs en de Vondeluitvoeringen die daar plaatsvonden. In 1917 schreef hij hierover:\n\n\u201cNooit zal ik vergeten wat een zaligheid ik dankte en nog dank aan de, zeg kinderlijke, maar tegelijk zo vroom verzorgde vertoningen van Vondel, wiens Lucifer , Noah , Peter en Pauwels , Jozef in Dothan en Samson , wij door uitleg in de les, lange repetities, \u2019t aandoenlijk zingen der reien en eindelijk \u2019t spel zelf voorgoed in ons hart voelden beitelen. Ik kan de verzen nog aanwijzen, wier plotselinge, ongekende pracht mijn ziel stormenderhand voor Vondel veroverde.\u201d\n\nOp achttienjarige leeftijd meldde hij zich bij de orde van de dominicanen en nam hij zijn intrek in het SintDominicuscollege te Nijmegen. Een jaar later begon hij in het klooster te Huissen als frater Hilarius zijn noviciaat. Na zeven jaar vorming werd hij op 15 augustus 1906 te Utrecht tot priester gewijd. In 1909 vertrok hij naar Rome om kunstgeschiedenis te studeren. In 1911 in Nederland teruggekeerd, werd hij aangesteld tot professor in de \u2018theologia dogmatica\u2019 te Huissen en daarna tot professor in de \u2018gewijde welsprekendheid\u2019. In 1923 volgde zijn benoeming tot lector aan de Katholieke Universiteit te Nijmegen met de leeropdracht 17de-eeuwse Nederlandse letterkunde, in het bijzonder de Vondelstudies. Hij ging wonen in het klooster Albertinum te Nijmegen. Tien jaar later werd het lectoraat in een buitengewoon hoogleraarschap omgezet. Molkenboers inaugurale rede handelde over Het rhythme van de Vondelwaardeering . Molkenboer was inmiddels uitgegroeid tot de belangrijkste Vondelkenner van Nederland. Hij publiceerde een groot aantal studies over de dichter en vanaf de jaren \u201930 bereidde hij nauwgezet zijn levenswerk voor: de definitieve Vondelbiografie. Vondel was zijn persoonlijke held, die hij kende als zijn brevier. Alleen het leven van Vondel beschrijven was voor Molkenboer niet genoeg. Hij onderzocht diens levensbeschouwing, persoonlijke getuigenissen en betrekkingen tot anderen en zijn verhouding tot God en de wereld, kortom Vondel als gelovige, staatsburger en denker. Daarbij probeerde hij uit Vondels eigen woorden diens idee\u00ebn over het leven te begrijpen. Meerdere treurspelen van Vondel die in de vergetelheid dreigden te geraken, werden door Molkenboers bemoeienissen opnieuw uitgevoerd. Hij bewerkte diverse Vondelstukken, zoals Josef in Dothan , Lucifer , Adam in ballingschap en vele andere. Onder zijn studenten waren de \u2018Vondelbedevaarten\u2019, zoals ze werden genoemd, een begrip. Hij ging dan met de studenten naar Amsterdam en liet ze een treurspel van Vondel opvoeren. In 1930 richtte hij de Vondelkroniek op, die twaalf jaar lang verscheen en waarmee hij alle kenners en liefhebbers van Vondel in Nederland wilde bereiken. Dit was zijn trots en zijn glorie, zoals hij zelf zei. Bij gelegenheid van de herdenking in 1937 van zijn 350ste geboortejaar werd Vondel in het hele land herdacht. Toneelstukken werden opgevoerd en veel van zijn werken opnieuw uitgegeven. In zijn geboortemaand november vonden er in Amsterdam, waar Vondel \n\n\n\n\n\nimmers had gewerkt en in de Nieuwe Kerk begraven was, declamatiewedstrijden voor scholieren, fakkeloptochten en erepromoties plaats. Het geheel werd afgesloten met een groot Vondelcongres. Molkenboer werd bij die gelegenheid tijdens een plechtigheid aan de Universiteit van Amsterdam tot doctor honoris causa benoemd, omdat hij zich had ingespannen voor de Vondelwetenschap en veel werk had verzet voor de voorbereiding van de nationale Vondelherdenking. Op 10 december 1939, de zestigste verjaardag van Molkenboer, verscheen een album amicorum, waarin alle Nederlanders die zich voor de Vondelstudie verdienstelijk hadden gemaakt, een bijdrage leverden. Zijn leerlingen gaven een extra nummer uit van zijn eigen tijdschrift, de Vondelkroniek . Tevens verscheen er een bibliografie van zijn werken en door de beeldhouwer Peter Rovers werd een borstbeeld van hem vervaardigd. Dit beeld bevindt zich thans in het aulagebouw van de Katholieke Universiteit Nijmegen. Van Molkenboer werd wel gezegd dat hij Vondel ademde en zweette. Hij maakte zich zelfs de bezielende, dichterlijke schrijftrant van Vondel eigen en probeerde uit Vondels eigen woorden de dichter te begrijpen. Niet alleen Vondel was zijn held, hij dweepte met de kerkvader Hieronymus, met Savonarola, de dominicaner volksprediker die in 1498 in Florence op de brandstapel was gezet, en bovenal met Dante Alighieri, de beroemde Italiaanse dichter uit de 13de eeuw. Hij zag een overeenkomst tussen Vondels gedicht Altaergeheimenissen , waarin hij tegenover de Reformatie het heilig sacrament verdedigt, en Dantes Divinia commedia . Hij had grote belangstelling voor fervente katholieken uit het verleden. Hij zag Vondel dan ook het liefst als de grote katholiek, strijder voor de rechten van de Kerk en heldhaftig belijder van de waarheid. Bernard Molkenboer was een aimabele man, hij was sociaal voelend, hield van gezelligheid en had veel vrienden. Ofschoon Fries van geboorte voelde hij zich een echte Amsterdammer, die ondanks zijn waardigheid vol met humor zat. Hij beleefde het Rijke Roomse Leven tot in het diepst van zijn ziel. Hij maakte zich\n\n\n\nsterk voor de gemeenschappen waartoe hij behoorde, de Rooms-Katholieke Kerk en de dominicanenorde. Hij hield ontelbare preken, vastenpredikaties, retraites en redevoeringen van zowel kerkelijke als wetenschappelijke aard. Het uitbreken van de Tweede Wereldoorlog in 1940 kwam in eerste instantie voor Molkenboer niet op zo\u2019n ongunstig tijdstip, want hij kreeg nu alle tijd om aan zijn Vondelbiografie te werken. Na de vordering van het Albertinum door de Duitse bezetter vertrok hij in 1942 met zijn enorme Vondelbibliotheek naar de zusters dominicanessen, die hun klooster hadden aan de Nijmeegse Dominicanenstraat. Vier maanden later verhuisde hij met een aantal confraters naar een woonhuis aan de Batavierenweg. De colleges aan de Nijmeegse universiteit waren inmiddels gestaakt en de Vondelkroniek , die in Molkenboers eigen woorden \u201cin december 1941 door den leugen \u2018papiernood\u2019 de nek werd omgedraaid\u201d, verscheen niet meer. Molkenboer had nu een zee van vrije tijd met zijn bibliotheek onder handbereik. Op 18 september 1944 moesten Molkenboer en de andere dominicanen van het ene op het andere moment hun huis verlaten ten gevolge van de gevechten tussen de Duitsers en de oprukkende geallieerden. Vanuit de Ooypolder keek hij wanhopig toe hoe het huis en daarmee zijn hele wetenschappelijke werk in de vlammen opging. Van zijn mooie Vondelbibliotheek restte slechts verkoold papier. Ook het manuscript van een hoofdstuk voor het eerste boek van zijn zesdelige Vondelbiogra\ufb01e ging verloren. Ontheemd vroeg hij onderdak bij de Zusters van Liefde in Tilburg, waar een oude kleuterschoolvriendin, Marie Ides, nu Moeder Leonie, algemeen overste van de congregatie was. Marie beschikte tot zijn grote vreugde over een grote bibliotheek, rijk aan Vondelgeschriften. Daar begon hij aan zijn kleine boekje van 48 bladzijden Mijn Vondelbiografie en de oorlog (Tilburg 1945), waarin hij met veel toepasselijke citaten van Vondel vertelt over het verlies van zijn boeken en hoopvol moed probeert te verzamelen om zijn levenswerk weer op te pakken, vol vertrouwen dat zijn wankele gezondheid van dat moment hem niet verder in de steek zal laten. Hij verhaalt in dit boekje dat hem de nodige Vondelliteratuur werd toegestuurd door \u201cbegrijpende en meelevende vrienden\u201d. Deze zendingen brachten volgens hem zijn werklust weer op gang om dan eindelijk de echte en ware Vondelbibliografie in zes delen te kunnen schrijven, zonder de \u201cessenti\u00ebele tekortkomingen\u201d waaronder de dan toe verschenen Vondelbiogra\ufb01e\u00ebn volgens hem gebukt gingen. In 1945 kwam hij in Nijmegen terug, waar hij zich in de binnenstad vestigde bij de zusters van Huize Bethlehem. Echter, het verlies van zijn Vondelbibliotheek en levenswerk had hem zo aangegrepen dat hij zich steeds zwakker ging voelen. Familie en vrienden die hem kwamen opzoeken, troffen een uitgeblust en geknakt man aan. Slechts enkele dagen nadat hij een verzoek om ontslag had ingediend, werd hij tijdens zijn werk onwel. Reeds een dag later (30 juli) overleed hij in het Sint-Canisiusziekenhuis. De uitvaartplechtigheid werd door velen, onder wie kardinaal De Jong, bijgewoond. Op het kerkhof van het Nijmeegse klooster Albertinum ligt hij begraven. Bernard Molkenboer heeft zijn levenswerk niet kunnen afmaken. Slechts het eerste van de zes boekdelen die hij in gedachte had, mocht hij voltooien. Het beschrijft uitvoerig de ontwikkeling van de jonge Vondel tot 1620. Dit eerste deel verscheen in 1950 postuum te Amsterdam onder de titel De jonge Vondel .", "Reinoud I": "Graaf Reinoud staat niet te boek als een succesvol landsheer. Zijn vader Otto II had voor Gelre de rijksstad Nijmegen verworven en kon met zijn broer Hendrik, bisschop van Luik, als voogd optreden in Holland en Brabant toen daar de landsheer minderjarig was. Zijn zoon Reinoud II verwierf Tiel, trad op als verbindingsman tussen de koning van Engeland en de keizer van het Duitse Rijk, trouwde met de zuster van de eerste en wist te bereiken dat Gelre vanaf 1339 een hertogdom was en zijn landsheren tot de rijksvorstenstand behoorden. Reinoud I daarentegen kon in de praktische politiek steeds minder invloed uitoefenen op zijn buren, raakte steeds afhankelijker van andere landsheren en werd aan het eind van zijn lange regering zelfs wegens incompetentie afgezet. Toch is juist hij een boeiende figuur, vooral doordat hij idee\u00ebn en theori\u00ebn zo zwaar liet meewegen in zijn politiek. Aan het begin van zijn bewind zag het daar niet naar uit. Reinoud was nog minderjarig toen hij zijn vader moest opvolgen. In de eerste jaren stond hij waarschijnlijk sterk onder invloed van zijn oom Hendrik, de bisschop van Luik. Het kan zijn dat hij daarom al spoedig gekoppeld werd aan de erfdochter van het hertogdom Limburg, Ermgard. In maart 1274 was de verloving al ingegaan, in augustus 1276 waren ze gehuwd. In dezelfde tijd trouwde zijn zuster met de heer van Valkenburg. Reinoud versterkte zijn invloed in deze streken door in 1279 de burcht Kessel en belangrijke delen van het ermee verbonden graafschap te verwerven. Intussen was zijn oom Hendrik, allerminst een voorbeeldig zielenherder, in 1274 door de paus als bisschop afgezet. Hij vestigde zich in Montfoort bezuiden Roermond, vanwaar hij de omgeving onveilig maakte als een soort roofridder. De jonge graaf moest meer op eigen benen staan en deed dat handig en weinig scrupuleus. Hij deed Hendrik zijn oppergezag over Montfoort erkennen, verwierf zoals gezegd Kessel en reageerde adequaat toen de verhouding met zijn schoonvader Walram IV van Limburg bekoelde. Deze hertrouwde in de hoop alsnog een opvolger te verwekken, deed allerlei beloften aan zijn jonge bruid en ging het handelsverkeer tussen Rijn en Maas hinderen. Reinoud liet daarop de aartsbisschop van Keulen en de hertog van Brabant in Gelre bijeenkomen en sloot zich aan bij de getroffen maatregelen tegen Walrams\n\n\n\ngedrag. Begin 1280 overleed Walram, en Reinoud en Ermgard namen bezit van zijn hertogdom zonder zich om de rechten van de weduwe te bekommeren. In 1282 lieten ze zich door Duits koning Rudolf van Habsburg (1273-1291) belenen. Reinoud kreeg het recht bij kinderloos overlijden van zijn vrouw Limburg voor de duur van zijn leven te behouden. De toekomst leek er voor Reinoud goed uit te zien. Het hertogdom Limburg beheerste de landwegen tussen Keulen en de Maas en vormde zo een mooie aanvulling op Gelre, dat de belangrijke waterwegen Rijn en Maas controleerde. Tolinkomsten vormden in beide gebieden het belangrijkste deel van het inkomen van de landsheer. Verder kwam Reinoud in deze jaren in het bezit van de erfenis van zijn moeder, die tot de familieclan van de Franse koning had behoord en vooral gegoed was in en rond Harfleur bij Rouen, destijds een van de belangrijkste havens van Frankrijk. Hij gold dan ook als een belangrijk man in gindse streken, al heeft hij er toen al veel rechten verkocht aan de Franse koning. Met de dood van Ermgard rond juni 1283 begonnen echter de problemen. Anderen maakten aanspraak op haar erfenis, en de belangrijkste was Adolf V van Berg, haar neef. Hij verkocht zijn rechten aan hertog Jan I van Brabant, die in september gewapenderhand binnenviel. Daarmee begon de Limburgse opvolgingsoorlog, die zes jaar zou duren. Reinoud kreeg steun van de aartsbisschop van Keulen en belangrijke heren als de graaf van Luxemburg en de heer van Valkenburg. Steeds meer partijen raakten bij de strijd betrokken, allerlei oude tegenstellingen werden uitgevochten. Reinoud kwam in geldnood en zocht steun bij graaf Guido van Vlaanderen, wiens dochter Margaretha hij in 1286 trouwde. Op Pinksteren 1288 kwam hij overeen Limburg over te dragen aan de graven van Luxemburg, maar de overdracht was nog niet rond, toen op 5 juni 1288 de belangrijkste slag in de oorlog werd geleverd. Deze vond plaats bij Woeringen, ten noorden van Keulen, en er zouden 5000 ridders en wapenknechten en nog eens zoveel man voetvolk aan deelgenomen hebben. De slag ging verloren en Reinoud werd toen hij, na heldhaftig te hebben gestreden, het slagveld wilde verlaten door de Brabanders opgepakt en vervolgens opgesloten in de omgeving van Leuven. De Keulse aartsbisschop werd eveneens gevangen genomen, de Luxemburgse graaf sneuvelde. De oorlog is met geldelijke steun van Vlaanderen nog een tijdje voortgezet door de heer van Valkenburg. Vrede kwam er tenslotte op 16 oktober 1289 door een verdrag, opgelegd door de Franse koning Filips IV. Die had al in augustus dat jaar de gevangen Reinoud onder \n\n\n\n\nzijn hoede genomen en waarschijnlijk onder huisarrest geplaatst in het klooster Saint-Martin-desChamps in Parijs. Reinoud deed afstand van Limburg ten gunste van Brabant en werd vrijgelaten. De slag bij Woeringen vormt een keerpunt in het leven van de graaf. Hij werd ontvankelijk voor religieuze heilsverwachtingen en zou een opmerkelijke politiek gaan voeren. Na zijn vrijlating is Reinoud waarschijnlijk nog enige maanden in Parijs gebleven en heeft er contacten gehad met theologen van de universiteit. Vervolgens nam hij het op zich als vertegenwoordiger van het Duitse Rijk Friesland te besturen, liet zich door de Duitse koning toestemming verlenen voor de stichting van een soort ideaalstad in Staverden op de Veluwe en bemiddelde in 1291/92 bij de verkiezing van een nieuwe Duitse koning na het overlijden van Rudolf. Hij bezocht daartoe Rome en nam er contact op met de franciscaner kardinaal Matthaeus van Aquasparta. In Rome zal hij nog meer idee\u00ebn en verwachtingen van een komende heilstijd die speciaal in franciscaner kringen leefden, hebben leren kennen. Zijn eigen graafschap Gelre moest hij vanwege de oorlogsschulden met ingang van februari 1291 verpanden aan de graaf van Vlaanderen. Pas in 1296 of 1297 werd deze verpanding be\u00ebindigd. Daarop stichtte hij in 1298 de stad Staverden, ditmaal slechts een centrum voor zijn persoonlijke horigen, speciaal op de Veluwe, en op dezelfde dag de stad Mons Dei op de Gaasberg bij Hattem. Deze zou het geestelijke centrum \n\n\n\nmoeten worden, waaraan een gezelschap van theologen, de societas , werd verbonden en in 1299 een gasthuis, vooral bestemd voor onderhoud van de graaf en zijn gezelschap en van de theologen. Staverden en Mons Dei zouden de graaf steunen wanneer hij op kruistocht zou gaan. Onder het gasthuis in Mons Dei viel een gasthuis dat Reinouds zuster Maria in 1299 stichtte op de grafelijke hof in Arnhem. Biechtvader en inspirator van beide was de franciscaan Henricus Augustinensis. Door de kerkelijke feestdagen die hij koos voor zijn beslissingen en de vrome intenties die hij vermeldde, liet Reinoud in deze en in latere fases van de plannen blijken dat hij een bijzondere verering koesterde voor de heilige Drievuldigheid en Maria als middelares tussen hemel en aarde en dat hij de apostolische armoede als groot goed beschouwde. Na een reis naar Vlaanderen en Frankrijk in 1305/06 verkreeg de graaf van paus Clemens V bijzondere bescherming omdat hij zich voorgenomen had op kruistocht te gaan. Ook mocht hij drie gasthuizen en drie kloosters van bedelorden stichten. In het voorjaar van 1306 stichtte Reinoud een gasthuis Insula Dei voor de armen uit zijn gevolg en andere hulpbehoevenden. Het zou komen op de Gaasberg in de plaats van Mons Dei, dat nu geen stad meer werd genoemd. Het gasthuis van Maria verenigde hij hetzelfde jaar met het Arnhemse Sint-Catharinagasthuis. In 1308 stichtte hij een franciscaner klooster in Roermond en een klooster van de Carmelieten in Geldern. Tussen 1307 en 1313 trof Reinoud diverse maatregelen ten gunste van Insula Dei op de Gaasberg, waar behalve het gasthuis een franciscaner klooster, johannieters en de kanunniken uit Zutphen moesten komen en Reinoud zijn laatste rustplaats dacht. Niet veel, misschien wel niets van die voornemens is werkelijk gerealiseerd. In 1308 werd de graaf van Luxemburg tot Duits koning verkozen. Reinoud was aanwezig bij diens kroning tot Hendrik VII. Toen Hendrik zich vervolgens tot keizer wilde laten kronen liet Reinoud hem alle Gelderse stadsrechten die zonder toestemming van het Duitse Rijk waren verleend, herroepen. Na de keizerskroning in 1312 gaf hij op kerkelijke feestdagen die met zijn devoties samenhingen aan 14 kleinere steden, in 1315 nog gevolgd door Zaltbommel, nieuwe stadsrechten. Ze waren min of meer uniform en kenden behalve bepalingen over tol- en marktrechten met name het voorschrift bij onzekerheid advies in te winnen in de stad Insula Dei, wat Roermond blijkt te zijn. Naast Roermond zijn ook Wageningen en Kessel een Insula Dei, andere steden hielden hun naam en hadden (behalve Geldern) een wat lagere status. De nieuwe namen en de naar nieuwe snit ge\u00fcniformeerde stadsrechten hebben na Reinouds afzetting hun geldigheid verloren. De graaf schakelde de Duitse koning opnieuw in na de ontijdige dood van keizer Hendrik, die al in 1313 overleed. Er waren twee pretendenten om hem op te volgen: Frederik van Oostenrijk en Lodewijk van Beieren. Reinoud liet Frederik in 1314 in ruil voor steun onder meer beloven zich zo mogelijk in Insula Dei op de Gaasberg te laten kronen en daar de waardigheidstekenen van het Duitse koningschap te laten bewaren. In 1317 bevestigde dezelfde pretendent de societas van Insula Dei als stichting en liet hij Reinoud op persoonlijke titel toe tot de rijksvorstenstand. Wat beoogde de graaf Reinoud met deze daden en plannen? Reinoud had, zoals andere intellectuelen uit zijn tijd, het idee dat een overgang in de geschiedenis op handen was. Na het tijdperk van God de Vader en God de Zoon zou de geschiedenis voltooid worden met het tijdperk van de Heilige Geest. De geheimen van de Heilige Schrift zouden onthuld worden, dus waren de theologen belangrijk. De heilige stad zou neerdalen, voor zover dat op aarde mogelijk was, voorzien van een aan God gewijde naam. In deze eindtijd zou apostolische armoede heersen en zouden bedelorden zoals de franciscanen de standaard zijn. Een keizer zou de overgang tot stand brengen, via een kruistocht Jeruzalem veroveren, de Antichrist weerstaan en als onbaatzuchtige wijsgeer heersen. De beroemdste vertolker van deze verwachtingen is Reinouds tijdgenoot Dante Alighieri, in de Nederlanden hoort kroniekschrijver Lodewijk van Velthem tot deze stroming. Ze steunt op voorspellingen uit de Apokalyps, keizerprofetie\u00ebn zoals al sinds de Oudheid bestonden, en heilsverwachtingen door (vooral radicale) franciscanen verspreid. Reinoud hoopte een bijzondere rol te vervullen. Hij meende dat zijn graafschap een van de belangrijkste was in het Rijk, zoals een tijdgenoot uit Parijs meesmuilend opmerkt. Daarom vinden we in zijn plannen de elementen Drievuldigheid en relatie met de hemel, franciscanen, kruistocht en de daarbij horende gasthuizen (het concept van gasthuizen kwam uit de kruisvaardersstaten), steden met aan God gewijde namen, relatie met de keizer. Reinoud is juist afgezet toen geestesstromingen die van deze verwachtingen uitgingen door de Kerk veroordeeld en vervolgd werden, en zijn stappen in deze geest gedaan zijn dan ook haastig ongedaan gemaakt. De politiek van Reinoud was breder dan de ideologische component. Naar buiten toe wenste hij, mede\n\n\n\nop ideologische gronden, dat Gelre en hijzelf zich prominent presenteerden in het Duitse Rijk. Daarop sluiten aan de plannen zich te doen gelden in Friesland en op kruistochten, die overigens nooit ten uitvoer zijn gebracht. In feite vonden de belangrijkste bestuurshandelingen binnen de Gelderse grenzen plaats. Net als veel andere landsheren in zijn tijd wilde Reinoud het territorium hechter maken dan het toevallige conglomeraat van particuliere rechten dat het tot dan toe was. Hij versterkte zijn positie binnen de eigen grenzen door het verwerven van burchten en allerlei rechten, kreeg zo in 1311 het gezag over de Veluwe als directe leenman in plaats van als achterleenman. Aan de grenzen ging hij nauwe feodale relaties aan met Buren, Culemborg en Arkel in het westen, vestigde zijn aanspraken op Bredevoort in het oosten. De rijksstad Nijmegen, die de Duitse koning na de nederlaag van Woeringen zelfs aan Gelre dreigde te ontnemen, wist hij uiteindelijk vaster in Gelderse hand te brengen. De invloed van het te machtige kapittel van Zutphen werd teruggedrongen. Reinouds streven de landelijke en stedelijke ruimte sterker te beheersen komt tot uiting in zijn stadrechten, maar ook in een eerste landrecht voor de Bommeler- en Tielerwaard, het entameren van ontginningen en waterstaatszorg. De administratieve organisatie, door de Vlamingen tijdens de verpanding opgelegd, werd als uitgangspunt genomen voor een duurzamer en omvangrijker bestuurlijk model, met rentmeesters en geografische (niet meer persoonsgebonden) districten. De infrastructuur op geestelijk gebied zou behalve door de \u2018Insula Deistichtingen\u2019 met bedelordekloosters, gasthuizen, Johannieter vestigingen, een kapittel in Arnhem, een begijnhof in Roermond sterker moeten worden. Al deze maatregelen droegen er, naast de gedeelde smart van de Vlaamse verpanding, toe bij dat Reinouds onderzaten zich steeds meer gingen beschouwen als ingezetenen van \u00e9\u00e9n land, dat er een soort \u2018nationaal Gelders bewustzijn\u2019 ontstond. Reinoud gebruikte het scala van instrumenten dat alle landsheren in zijn tijd ten dienste stond, alleen deed hij dat voor een hoger doel dan de anderen hadden, namelijk om een goed \ufb01guur te slaan in de eindtijd. Hoe kwam er een eind aan zijn bewind? Na Woeringen zat Reinoud \ufb01nancieel volkomen aan de grond. Wat hij nog in Frankrijk bezat, verkocht hij, maar hij was vooral afhankelijk van het geld dat de Vlamingen hem gunden. Na de Vlaamse verpanding ging het geleidelijk beter en de oorlogsschulden konden worden afgelost. Gaandeweg verslechterde het beeld weer. De aanpassingen aan de nieuwe tijd bleken te duur, iets waar destijds meer landsheren mee te kampen hadden, bijvoorbeeld de hertogen van Brabant. Doordat het rond 1315 overal economisch slecht ging, is de positie van de landsheer, sterk van conjunctuurgevoelige tolinkomsten afhankelijk, nog meer verzwakt. Reinoud was nog niet toe aan moderne manieren van geldverschaf\ufb01ng zoals leningen bij Lombarden en joden, en schattingen (belastingen) waarvoor overleg met en toestemming van de onderzaten noodzakelijk was. Hij leende geld van de Hollandse graaf en verpandde lucratieve delen van het domein, waarmee hij de integriteit van het graafschap aantastte. Het werd veel onderzaten teveel toen Reinoud in 1316 aan Gulik het hele Overkwartier met uitzondering van Roermond verpandde. Zij vonden steun bij een groot deel van de grafelijke familie, die met lede ogen aanzag dat Gelre steeds afhankelijker werd van Holland. In Holland waren de Avesnes aan het bewind, de vijanden van het Vlaamse gravenhuis, waaruit Reinouds vrouw Margaretha stamde. Misschien was de familie ook ongerust dat Reinouds expliciete sympathie voor verdacht wordende geestesstromingen nog eens tot een veroordeling wegens ketterij zou leiden, wat voor de Kerk een reden zou zijn het gravenhuis af te laten zetten. Deze factoren leidden ertoe dat eind 1316 Reinouds circa 1295 geboren oudste zoon Reinoud II, zijn vrouw en zijn ongehuwde dochters zich tegen de graaf keerden, samen met ongeveer de helft van de onderzaten. Daarbij waren naast edelen, vaak de jonge generaties, de steden Nijmegen, Emmerik, Zutphen en Doesburg. Van Reinouds toen nog levende tweede zoon Guido ontbreekt een stellingname; misschien was deze niet tot regeren in staat, hij is kort nadien overleden. Bemiddelingsvoorstellen haalden niets uit en eind 1318 sloot de partij van Reinoud II de graaf op. Reinoud II voerde voortaan het bewind als regent. Tot zijn dood in 1326 bleef de graaf opgesloten op slot Montfoort. Als rechtvaardiging werd aangevoerd dat hij van ouderdom zinneloos was geworden. Later is aangenomen dat graaf Reinoud bij Woeringen hard op zijn hoofd was geslagen en daardoor in de loop der jaren steeds meer last kreeg van vlagen van waanzinnigheid. Eigentijdse bronnen spreken van verwondingen, niet opgelopen bij Woeringen maar eerder, in Reinouds jeugd, bij gevechten om Luik. Dat moet in de jaren \u201970 zijn geweest. Volgens de Hollandse kroniekschrijver Willem Procurator ondervond de graaf daarvan hinder in zijn woordgebruik en spraak. Reinoud zelf liet al in 1306 weten dat hij kwalen had die hem konden hinderen bij zijn taak, zonder speci\ufb01ek te worden. Dat de graaf eind 1318 niet meer tot regeren in\n\n\n\nstaat zou zijn, was een mening die lang niet iedereen onderschreef. Immers, de steden Arnhem en Roermond en de graaf van Holland verzetten zich aanvankelijk tegen de machtsovername en legden zich er pas in de loop van 1319 bij neer. De aartsbisschop van Keulen bleef nog langer bezwaar maken. Waanzinnigheid lijkt dus maar een gelegenheidsargument. Postuum kreeg Reinoud de bijnaam \u2018de strijdvaardige\u2019, die naar zijn zin geweest zou zijn vanwege zijn inzet voor de strijdende Kerk, die het Godsrijk op aarde wilde bevorderen. Of hij veel veldslagen buiten die van Woeringen heeft geleverd, is niet duidelijk. Hij nam deel aan de veldtocht van zijn leeftijdsgenoot Floris V tegen de Westfriezen in 1282, bood in de jaren \u201990 koning Eduard van Engeland zijn krijgsdiensten aan (maar daar is geen gebruik van gemaakt) en zou in 1304 in de slag op de Pevelenberg tussen de Vlamingen en de Fransen hebben meegestreden. Bij de veldtocht van koning Hendrik VII om Itali\u00eb te onderwerpen en het zijn keizerschap op te leggen was hij niet betrokken, al is dat in de literatuur wel verondersteld. Na Reinoud I werd Gelre een gewest dat weer meetelde. Reinoud II, die geldt als een veel succesvollere landsheer, heeft wat betreft zijn relaties met het Duitse Rijk en de interne organisatie van het graafschap kunnen profiteren van fundamenten die onder het bewind van zijn vader zijn gelegd. Maar het meest bijzondere dat Reinoud I had ingebracht, het religieusidealistische, anders en aparter dan het ergens anders te vinden was, dat had Gelre verloren.", "Johanna Magdalena Catharina Judith van Dorth": "\u2018De freule\u2019 of Judith van Dorth, zoals ze in de volksmond wordt genoemd, zou het meest bekend worden omdat zij als enige in Gelderland in de Bataafs-Franse tijd de doodstraf kreeg wegens het openlijk uiten van haar Oranjegezindheid. De familie Van Dorth woonde afwisselend op \u2019t Velde, gelegen ten oosten van Warnsveld en in hun \u2018winterhuis\u2019 in Zutphen. Judith groeide op in een gezin dat zich volgens een (patriotse) tijdgenoot \u2018befaamt heeft gemaakt door geweldadige acten\u2019. Een moeder die uit woede met een bijl de slaapkamerdeur van haar dochter bewerkte, een vader en een broer die hun \u2018snaphaan\u2019 niet alleen voor de jacht gebruikten, waren geen vreemde verschijnselen. Maar ook Judith zelf zou \u2018behept\u2019 zijn met \u2018ongemessuurde passien\u2019. Ze was echter ook strijdbaar en moedig. In geldnood hebben de ouders van Judith en ook zijzelf eigenlijk hun hele leven gezeten. Er werden grote bedragen bij zeer veel mensen geleend. Dit heeft uiteindelijk tot het verlies van al hun bezittingen geleid. Bij gerechtelijke verkoop kwamen de havezaten Holthuysen in 1798, \u2019t Velde en Harreveld in 1801 uiteindelijk onder de hamer. In 1759 werd Judith van Dorth, twaalf jaar oud, stiftsjuffer van het \u2018adlige Damenstift Gevelsberg\u2019 in het graafschap Mark. Gevelsberg stond bekend als een plaats waar dochters van voornamelijk verarmde adel een respectabel bestaan vonden. Frederik II van Pruisen noemde het stift een \u2018Zufl\u00fccht f\u00fcr den d\u00fcrftigen Adel\u2019 en een opmerking als \u2018ohne Mitgift blieb nur das Stift\u2019 zegt ook voldoende. Tot aan haar dood in 1799 bleef Judith stiftsjuffer, maar ze verbleef echter zelden in Gevelsberg, wat ook niet noodzakelijk was. Ze heeft waarschijnlijk onderwijs gehad op de Franse school in Zutphen, wat gebruikelijk was voor meisjes van haar stand. Ze las graag en in haar boekenkast stond niet alleen het toen veel gelezen boek Pamela: or Virtue Rewarded (1740) van Samuel Richardson, maar er waren ook reisverhalen, boeken over tuinieren, godsdienst en een exemplaar van de Konst om tamme voogelen in alle jaargeteijden uijt te broeijen en optebrengen te vinden. In 1766 en 1767 is ze verwikkeld in een liefdesaffaire met Engelbert G.J.Crookceus, advocaat uit Zutphen. De verhouding kreeg voor Judith een trieste nasleep. Een aantal van haar brieven aan hem zijn bewaard gebleven. Ze zijn geschreven in een wat slordig Frans maar met een onmiskenbaar gevoel voor dramatiek. Crookceus beraamde in februari 1767 een poging tot schaking. Hij wilde haar mee naar Duitsland nemen, weg van de harde hand van haar ouders, maar niet zonder het nodige zilver en geld van de familie. Het plan werd verijdeld! Judith werd daarop door haar ouders, die bang waren dat hun dochter \u2018volkomen geprostitueerd en geruineerd\u2019 zou worden, een tijdlang\n\n\n \n\nopgesloten in het \u2018vrouwenbeeterhuys Duinkerken\u2019 in Delft. Vader Van Dorth deed Crookceus een proces aan, die verklaarde dat de freule degene was die hem had verleid. Zij had alles in touw gezet. Hij had uit medelijden het spel meegespeeld. Een jaar later was hij al met een ander getrouwd. Met haar enige broer, de acht jaar jongere Gerrit Jurrien Johan Adriaan Adolf van Dorth tot Holthuysen schijnt Judith een wat ambivalente verhouding te hebben gehad. Een tijdgenoot schreef daarover: \u201c(ils sont) souvent sur le point de s\u2019entr\u00e9gorger tant\u00f4t au contraire dans une intimit\u00e9, qu\u2019on disait outrepasser les bornes de la pudeur.\u201d Beiden bleven ongehuwd. Broer en zus kochten in 1789 de havezate Harreveld bij Lichtenvoorde en gingen er wonen, weg van het \u2018ongemakkelijke humeur\u2019 van hun vader. Ze waren bevriend met August Robert van Heeckeren van Suideras en evenals deze fel Oranjegezind. Vanaf de inval van de Fransen in de winter van 1794 op 1795 in de Republiek, zaten de patriotten stevig in het zadel. De ene\n\n\n\nproclamatie na de andere volgde. De voorrechten van de adel werden ingedamd. De Van Dorths dreigden niet alleen hun privileges maar ook al hun bezittingen te verliezen. Haar broer Gerrit hield zich evenals Van Heeckeren van Suideras schuil in Pruisen. Judith reisde veelvuldig tussen Harreveld en haar vader op \u2019t Velde. Hoewel fanatiek orangiste, was het voor een vrouw niet gebruikelijk zich openlijk met de politiek te bemoeien. Ze had op dat moment nog andere zorgen. De schuldeisers van haar vader legden eind 1797 beslag op de inboedel van \u2019t Velde. Ook de uitgebreide bibliotheek van de familie kwam onder de hamer. De verkoop daarvan ging Judith erg aan het hart en ze verdonkeremaande een aantal dierbare boeken uit de verzegelde boekenkamer op \u2019t Velde. Toen dit werd ontdekt voelde ze zich \u2018zeer bedonderd\u2019. Wegens dit vergrijp belandde ze in de koude winter van 1797 op 1798 in de gevangenis in Zutphen. Met hulp van J.H. Berns, arts en huisvriend en de meid van de cipier, Aaltje ten Brake, lukte het haar te ontsnappen, waarna ze zich een tijdlang schuilhield in Westfalen. Op 5 september 1799, \u2018de gele donderdag\u2019, vond in de Graafschap de bekende inval plaats van August Robert van Heeckeren van Suideras en zijn aanhangers vanuit Pruisen. De expeditie was slecht voorbereid en chaotisch van het begin tot het eind. In alle vroegte wapperde de oranje vlag al van de toren van het huis Harreveld. Judith tooide zichzelf en de koets in het oranje en reed naar Lichtenvoorde. Hendrik Huinink, ontvanger van de belastingen, vertelde daar aan de bevolking dat Van Suideras en de erfprins Willem Frederik van Oranje (de latere koning Willem I) die dag Groenlo zouden passeren. Enthousiaste orangisten vertrokken daarop \u2018met vliegende vendels en slaande trom\u2019 naar Groenlo, waar het bericht de gemoederen tussen Oranjegezinden en patriotten zo verhitte dat het in verschillende plaatsen tot vechtpartijen kwam. Teleurgesteld keerden de Oranje-aanhangers \u2019s avonds terug: de inval was mislukt, Van Heeckeren van Suideras en zijn aanhangers zaten alweer veilig over de grens in Ghemen, terwijl ook de prins niet was komen opdagen. Nog dezelfde dag bleek dat in Lichtenvoorde een patriot, Frederik Reesink, was doodgestoken. Toen Judith dit nieuws hoorde, sprak ze de woorden die haar mede fataal zouden worden: \u201cbroer daar is er nog maar \u00e9\u00e9n capot, daar moeten er meer aan, het is maar \u00e9\u00e9n patriot.\u201d Een patriot die daarop riep: \u201cvive de republiek\u201d, beet ze toe: \u201cwagt manneken, wij zullen u wel krijgen!\u201d Ze werd ervan verdacht de moordenaar van Frederik Reesink op Harreveld onderdak te hebben verleend. Om haar uitlatingen en 35 het openlijk dragen van oranje werd ze door de Franse generaal Girod gevangen genomen. Aanvankelijk zat ze in een overvolle gevangenis in Arnhem, daarna werd ze overgebracht naar Winterswijk. Evenals Harreveld viel Winterswijk in die tijd onder het ambt Bredevoort. Na eindeloze verhoren door een militaire rechtbank onder leiding van richter W. Paschen Gtz. werd op 21 november 1799 het doodvonnis over de \u2018burgeresse Van Dorth\u2019 uitgesproken. De volgende ochtend vond de executie in Winterswijk plaats. Richter Paschen schreef \u201cdat zij op weinig voeten affstands, door zes van de twaalf hiertoe gecommandeerde manschappen, met het doodlijk lood getroffen zijnde, levenloos neerviel, en als zoodanig opgenomen en in de kist gelegd.\u201d Het was het enige doodvonnis dat in Gelderland in die periode daadwerkelijk werd voltrokken. Zeven uur voor de executie schreef Judith van Dorth de volgende afscheidsbrief aan burgemeester C.C. Stumph van Aalten:\n\nMijn Waarde Vriend Ik bedank uw zeer voor alle Vriendelijkheid aan mijn bewezen in dit leven. Ik schrijf [deeze] om 4 uuren, dus 7 uuren voordat mij het [leven, H.M-T], door een kogel zal benomen worden. De reijs van [=naar] Groenlo etc. is oorzaak van mijn Dood. Ik vind in dezelve een verzoend God, troost mijn Ongelukkige Broeder die mij tot in de Dood benauwd. Weest zo goed en zegt een Eeuwig Vaarwel aan alle mijn bekenden. J.M.C.J. van Dorth.\n\nZe werd op 24 november begraven in de Nederlands Hervormde kerk te Lichtenvoorde. Toen men in de jaren \u201930 van deze eeuw tijdens verbouwingswerkzaamheden op stoffelijke resten, waaronder een schedel met een gat erin en een doek die mogelijk als blinddoek dienst heeft gedaan, stuitte, wist men: deze moesten van Freule Judith zijn. Op 24 februari 1936 vond er tijdens een korte ceremonie een herbegrafenis plaats.", "Peter van Anrooy": "Zaltbommel heeft in het leven van Peter van Anrooy altijd een bijzondere plaats ingenomen: \u201cMijn leven lang ben ik er ieder jaar geweest, ik ben blij, dat ik in dat kleine stadje geboren werd onder een zo gelukkig gesternte.\u201d In Zaltbommel behoorde zijn vader waarschijnlijk tot een selecte kring van lieden met een internationale ori\u00ebntatie. De bekendste van hen is wel Karl Marx, die tussen 1861 en 1864 met tussenpozen in Zaltbommel verbleef. Diens moeder, Henriette Pressburg, die in die jaren in de stad woonde, was geparenteerd aan de eveneens uit Zaltbommel afkomstige familie Philips. Leden van de families Pressburg en Philips trouwden met Van Anrooijs. Wanneer Karl Marx in Zaltbommel vertoefde, woonde hij meestal bij de zus van zijn moeder, tante Sophie, die getrouwd was met de Zaltbommelse koopman Lion Philips, grootvader van de oprichters van het Philipsconcern. Marx schijnt daar, behalve geld geleend, ook gewerkt te hebben aan Das Kapital . En zo kan het beeld geschetst worden van twee families aan \u00e9\u00e9n tafel onder \u00e9\u00e9n dak: Lion Philips als vertegenwoordiger van het kapitalisme en Karl Marx als woordvoerder van het socialisme. Tussen hen bewoog zich de familie Van Anrooij. Peter van Anrooy bracht de eerste zeven jaar van zijn leven in Zaltbommel door, tot het gezin in 1886 naar Utrecht verhuisde. Daar stond hij sinds 1890 ingeschreven als leerling van de Toonkunst Muziekschool. Hij had er piano- en compositieles bij Johan Wagenaar en kreeg vioolles van Gerrit Veerman. In deze tijd was zijn toekomstige leermeester Willem Kes bezig het Amsterdams Concertgebouworkest te verheffen van een plaatselijk ensemble tot een orkest van internationale allure. Tegelijk deed hij pogingen om het publiek zodanig op te voeden dat er zich een echte concertcultuur kon ontwikkelen. In 1899 volgde Van\n\n\n\nAnrooy in Moskou lessen bij Willem Kes, die daar toen als dirigent werkzaam was. Daarnaast volgde hij contrapuntlessen bij Sergej Tanejef, die op zijn beurt weer een leerling van Tsjaikowsky was. Dat de lessen van een persoonlijkheid als Kes grote invloed op de jonge Van Anrooy hadden, mag duidelijk zijn. Na zijn leerjaren in Moskou kreeg Peter van Anrooy een aanstelling als violist bij het orkest te Glasgow en in 1902 bij het Tonhalle Orchester te Z\u00fcrich. In 1903 keerde hij terug naar Nederland om een functie te vervullen als tweede\n\n\n\nkapelmeester bij het Amsterdams Lyrisch Toneel en was hij tevens werkzaam als leider van het Studenten Muziekgezelschap J.Pzn. Sweelinck. Pas in 1905 begon zijn eigenlijke carri\u00e8re als dirigent in Groningen, waar hij ook directeur van de muziekschool was. Als blijk van waardering ontving hij in 1914 het eredoctoraat van de universiteit van Groningen. In 1911 had Van Anrooy Groningen echter al ingewisseld voor Arnhem, waar hij aangesteld werd als dirigent van de Arnhemsche Orchestvereeniging (AOV). De situatie die de jonge dirigent er aantrof, was verre van aanlokkelijk: het orkest had tussen 1895 en 1911 twee dirigenten versleten, te weten Heuckeroth en Kwast. Deze twee dirigenten stuitten steeds op ongewenste bemoeienis van buitenaf met de inhoud van het artistieke programma van het orkest. Vooral Heuckeroth had veel problemen met de directie van de Buitensoci\u00ebteit gehad, voor wie hij ook concerten dirigeerde. Heuckeroth toonde weinig bereidheid om gehoor te geven aan de smaak van de bestuursleden en het publiek. Uitvoeringen dienden volgens hen verlucht te worden met populaire deuntjes. Ze vonden dat klassieke muziek hooguit v\u00f3\u00f3r de pauze mocht worden gespeeld en na de pauze \u201cmeer voor het algemeen bevattelijke muziek uitgevoerd moest worden\u201d. Het was in die jaren gebruikelijk dat de dirigent van de AOV ook de zogenaamde Velperpleinconcerten en harmonieconcerten van het plaatselijke muziekkorps van het 8ste regiment infanterie leidde. Heuckeroth was vrijwel meteen vrijgesteld van deze activiteiten. Doordat in 1909 ook kritiek rees op Heuckeroths opvolger Kwast ging het bestuur over tot het instellen van gastdirigentschappen. Zo werd Van Anrooy op 2 februari 1910 uitgenodigd een AOV-concert te dirigeren. De strubbelingen tussen het bestuur en Kwast bleven echter doorgaan, wat ertoe leidde dat Kwast per 1 oktober 1911 schriftelijk ontslag vroeg. In deze ontreddering trof Van Anrooy de AOV en het Arnhemse orkestpubliek bij zijn aantreden aan. Door de waardevolle lessen van Willem Kes was de persoonlijkheid van de jonge dirigent al stevig gevormd. Hij gaf onmiddellijk bij zijn aanstelling te kennen dat hij er niets voor voelde de Velperplein- en harmonieconcerten te leiden. De zeven jaar die Van Anrooy met de AOV werkte, waren van enorm belang voor het orkest en het concertpubliek. Met een ijzeren consequentie bracht hij verbetering in het programmabeleid van zowel de ledenconcerten als de volksconcerten. Hij verbood, net als zijn leermeester Willem Kes bij het Residentie Orkest had gedaan, het roken en het gebruik van andere consumpties in de zaal tijdens de concerten. Met al deze maatregelen stootte hij, zoals te verwachten, veel mensen voor het hoofd. Zijn uitgesproken idee\u00ebn en vasthoudendheid hadden echter tot gevolg dat de bestuursleden die zich niet konden vinden in het nieuwe beleid, aftraden. Daardoor ontstond er een bestuur dat zich achter Van Anrooys idee\u00ebn kon scharen en hem steunde. Toch bleven reacties van ontevredenheid niet uit. Allerlei gevoelens en oorzaken lagen ten grondslag aan de bij tijd en wijle in de kranten opstekende kritiek op het beleid van Peter van Anrooy. Zo vond iemand dat de dirigent rekening moest houden met mensen die de hele week gewerkt hadden en niet alleen maar \u2018sombere\u2019 muziek wilden horen. Maar ook leden van de Arnhemse gemeenteraad meenden hun zegje te kunnen doen over het artistieke beleid van Van Anrooy. Discussies in de Arnhemsche Courant konden hierdoor niet uitblijven. Gelukkig wist Van Anrooy zich telkens weer gesteund, onder anderen door de componist, organist en dirigent M.A. Brandts Buys, een telg uit een geslacht van bekende musici. Van Anrooy is zijn hele dirigentenloopbaan iemand geweest die hoge eisen stelde aan zichzelf en zijn medemens, waarbij het hem erom ging de muziek en de mens in zowel muzikaal-artistiek als ide\u00ebel opzicht hogerop te helpen. Desondanks verstomde de kritiek niet. Zelfs in Nijmegen, waar Van Anrooy op 6 februari 1915 het gloednieuwe Concertgebouw De Vereeniging met de AOV feestelijk had geopend, laaide de kritiek een paar maanden later op, en wel met dezelfde inhoud als in Arnhem. De strubbelingen tussen de AOV en de directie van De Vereeniging gingen vooral over de programmering. Peter van Anrooy werd namelijk in 1915 en 1916 reeds geconfronteerd met de wens van de directie om met het oog op een meer rendabele exploitatie artistiek minder ambitieuze programma\u2019s te kiezen. Het weinig verheffende gekrakeel culmineerde in 1916 uiteindelijk in een kortstondige breuk tussen de AOV en de Nijmeegse Vereeniging. Niet alleen in artistiek opzicht stak Van Anrooy zijn nek uit. Tijdens de Eerste Wereldoorlog, toen de toch al onderbetaalde musici gedurende een paar maanden slechts tweederde van het salaris uitbetaald kregen, organiseerde Van Anrooy bene\ufb01etconcerten met uitvoeringen van Mahlers eerste en vierde symfonie en het Vioolconcert van Beethoven met beroemde solisten als de violist Carl Flesch en vele anderen. De opbrengst van deze concerten kwam ten goede aan de musici. In zijn Arnhemse jaren had Van Anrooy het niveau van het orkest aanzienlijk weten te verhogen. Dat had hij bereikt door zijn veeleisendheid en precisie waarmee hij de musici voortdurend aanspoorde tot betere prestaties. Tegen het einde van deze periode schijnen de verhoudingen toch niet echt goed meer geweest te zijn. Van Anrooys vriend Jan van Gilse schreef:\n\n\u201cHet orkest gevoelde [het] als een ontspannende opluchting, dat Van Anrooy heenging. [...] In den grond was Van Anrooy een zuiver, onkreukbaar mensch en tegenover zijn orkestleden van een volstrekte eerlijkheid en onpartijdigheid. Maar hij had ze afgemat en te veel van hun zenuwkracht gevergd, zoodat bij zijn heengaan \u00e9\u00e9n gevoel overwoog, dat van opluchting [...].\u201d\n\nVan Anrooy bleek medio februari 1917 benoemd te zijn tot eerste dirigent van het Residentie-Orkest in Den Haag, waar hij al sinds 1915 een gastdirigentschap bekleedde. Hij volgde Henri Viotta op als vaste dirigent. Op 30 april 1917 werd in Arnhem zijn afscheid op grootse wijze met een huldiging gevierd. In Den Haag bleef Van Anrooy werken en wonen tot 1935. Tot de opvallende successen uit deze tijd behoren ongetwijfeld zijn jeugdconcerten, die hij in het seizoen 1924-1925 in het leven riep. De speciale concerten waren erop gericht de jeugdige bezoekers in de gelegenheid te stellen de meesterwerken van de toonkunst te leren kennen. Van Anrooys sprankelende mondelinge toelichtingen hebben menigeen nader tot de muziek gebracht. Maar tegelijk bleef Van Anrooy uiterst kritisch. Berucht is zijn concert van zondagmiddag 30 oktober 1932 geworden, waarin hij zich in een toespraak die een half uur duurde, tot het publiek wendde om de houding van de Haagse muziekcritici aan de kaak te stellen. Hun houding had hem verbitterd, en dat terwijl hij met Mengelberg een van de grondleggers was geweest van de moderne orkestpraktijk. W.H. Thijsse: \u201cHij heeft dit voor Den Haag kunnen bewerkstelligen enerzijds door het accentueren van zijn persoonlijke verbondenheid met het orkest; anderzijds door hoge eisen te stellen aan de discipline.\u201d Het orkestrepertoire onder leiding van Peter van Anrooy bestond, naast de vaste kern van klassieke en romantische componisten, uit veel eigentijdse muziek: Debussy, Ravel, Mahler, Strauss. Extra aandacht besteedde hij aan het werk van Nederlandse componisten, zoals Van Gilse, Pijper, Andriessen, Voormolen, Badings en Frid. Daarnaast bracht hij veel actuele muziek in premi\u00e8re, onder meer van Bart\u00f3k, Honegger, Hindemith, Ibert en Jan\u00e1cek. Verrassend en tegelijk tekenend voor zijn ruimdenkendheid is zijn bon mot : \u201cIn die moderne muziek motregent het altijd!\u201d In 1935 nam Van Anrooy ontslag: wederom waren er problemen gerezen omtrent de samenstelling van het repertoire. Peter van Anrooy was een man met een sterk karakter. In 1933 behoorde hij onder anderen met Hendrik Andriessen tot de ondertekenaars van het Bruinboek van de Hitler-terreur en de Rijksdagbrand , wat tien jaar later tot gevolg had dat hun muziek verboden werd. Een ander bewijs van moed leverde hij in 1937, toen hij in het openbaar weigerde bij het huwelijk van prinses Juliana en prins Bernhard het nationaal-socialistische Horst Wessellied te spelen. Na de Tweede Wereldoorlog werkte Peter van Anrooy van zijn 68ste levensjaar tot kort voor zijn dood in 1954 nog bij de radio. Ook hier trokken zijn programma\u2019s door de zeer persoonlijke aanpak weer sterk de aandacht. Ondanks de omstandigheid dat zijn oeuvre misschien even bescheiden is als zijn karakter, werd een van Van Anrooys composities al tijdens zijn leven tot het populairste Nederlandse orkestwerk gerekend: de als \u2018neoromantisch\u2019 gekenschetste Piet Hein Rhapsodie voor orkest (1901), waarin hij zich op het liedje De Zilvervloot van dr. J.J. Viotta baseerde. Verder kent men hooguit nog Das kalte Herz , muziek bij het gelijknamige toneelstuk van Wilhelm Hauff, uit 1905; Aan den oever van den snellen vliet , achttien variaties op een lied voor piano; de Ballade voor viool en orkest van 1898 en het Pianokwintet uit hetzelfde jaar, werken die goeddeels een Duits-romantische stijl ademen. Zonder deze in Zaltbommel geboren persoonlijkheid met een opvallend weidse visie zou de geschiedenis van de Nederlandse muziek- en orkestcultuur een stuk schraler zijn geweest.", "Helena de Baat": "Helena de Baat groeide op in Groningen, waar ze naar het gymnasium ging, en in Utrecht, waar haar familie rond 1926 naartoe verhuisde. Aangezien ze al vroeg belangstelling had voor de kunsten nam ze in Utrecht priv\u00e9lessen tekenen bij de schilder J. Gabrielse, wiens dochter bij haar in de klas zat. Na het gymnasium wilde ze naar de kunstacademie, maar op aandringen van haar ouders ging ze naar de universiteit van Utrecht om biologie te studeren. Ze behaalde haar kandidaatsexamen, maar stopte met de studie nadat ze was getrouwd en moeder was geworden van een tweeling. Bovendien was ze niet gelukkig met de dierproeven die ze voor haar studie moest doen. Al snel leefden haar artistieke aspiraties weer op. Toen ze na de geboorte van de tweeling naar haar schoonzus in Parijs ging om wat te herstellen, schreef ze zich in voor een kunstcursus. Dat beviel zo goed dat ze, terug in Nederland, les nam op een vrij atelier in \u2019sGravenhage. Een paar jaar later echter verhuisde ze naar Wijk bij Duurstede, waar haar man ging werken aan de sluis in het Amsterdam-Rijnkanaal. Ze aarzelde nu of ze met haar lessen door moest gaan en besloot advies te vragen aan Jan Sluyters in Amsterdam. Hij zag haar werk en raadde haar direct aan verder te gaan. Toen hij vernam dat ze al vier kinderen had en in Wijk bij Duurstede woonde, adviseerde hij haar in Utrecht les te nemen bij Otto van Rees. En zo geschiedde. Maandenlang ging ze bijna elke week naar de Utrechtse meester, die haar leerde \u201cde kleine dingen te ontdekken die \u2019n ander niet gemakkelijk ziet.\u201d \u201cEen verrukkelijke tijd\u201d, zei ze er later over. Van Rees gaf geen oordeel, maar gaf haar de ruimte om zichzelf te ontdekken. In deze periode werd ze al lid van kunstenaarsgroepering \u2018De Onafhankelijken\u2019 in Amsterdam en kreeg ze daar tot twee maal toe een tentoonstelling bij kunsthandel Sant\u00e9e Landeweer. Dat Sant\u00e9e\n\n\n\nbewondering had voor de eerste versie van Het Spoorwegemplacement die ze er tentoonstelde en dat Van Rees haar expositie met een bezoek vereerde, was een geweldige stimulans. In 1939 verhuisde ze naar Hees bij Nijmegen, waar ze decennia lang zou wonen. De jaren die volgden, waren echter moeilijk. In de oorlog waren schildersbenodigdheden schaars, vooral voor hen die geen lid\n\n\n\nwerden van de Kultuurkamer. Toch kon ze in 1942 een expositie houden bij de Nijmeegse kunsthandel Pollmann in de Broerstraat, en een jaar later een tweede. Toen echter in februari 1944 Nijmegen gebombardeerd werd, verloor ze alle schilderijen die in de expositieruimte waren gebleven. Direct na de oorlog had ze ook weer de nodige tegenslag te verwerken. In december 1945 liep haar huwelijk uit op een scheiding. Een paar maanden later kreeg ze een ernstig auto-ongeluk waaraan ze een enkelblessure overhield waarvan ze haar hele leven last zou houden. Ze bleef echter energiek in het leven staan. Ze musiceerde, studeerde en schilderde, volgde de actualiteit en runde een gezin met vijf kinderen. Ze zei: \u201chet gezin is nummer 1, schilderen nummer 2 en wetenschap nummer 3.\u201d Wat dat laatste betreft, liep ze jarenlang college theologie bij prof. J.P.M. van der Ploeg. Ze bestudeerde de islam en oosterse godsdiensten en ook las ze veel over verre en primitieve culturen. Ze \ufb01losofeerde graag over de verschillen tussen de moderne materialistische mens en de meer in harmonie met de kosmos levende mens van vroeger. Veel later zou ze haar idee\u00ebn daarover uitwerken in een niet gepubliceerd boek dat ze als titel Existentieel dilemma gaf. Toen na de Tweede Wereldoorlog in Nijmegen de Gemeenschap Beeldende Kunstenaars (GBKN) werd opgericht, was ze direct van de partij. Bovendien kon ze al snel Chris le Roy opvolgen als voorzitter, hetgeen ze van 1947 tot 1954 zou blijven. Ze wist goed wat ze wilde: een belangenvereniging die tentoonstellingen organiseerde met mooie openingen, opgeluisterd met muziek en een openingswoord van burgemeester Hustinx. Ze slaagde erin het Stedelijk Gymnasium te krijgen voor de tentoonstellingen, later werd De Waag expositieruimte en in 1957 kwam het Besiendershuys ter beschikking voor eenmanspresentaties. Zij had in 1957 de eer als eerste een solotentoonstelling te krijgen in het Besiendershuys. Vroeg men Helena de Baat hoe ze het vond die kunstclub van mannen te leiden, dan vertelde ze altijd trots dat een van haar collega\u2019s eens zei: \u201cVerrek Helena, jij bent hier de enige man.\u201d Vanaf het moment dat zij lid was van de GBKN, waren de belangrijkste gebeurtenissen in haar leven de tentoonstellingen die elkaar in een regelmatig ritme opvolgden. Bijna zestig keer nam ze deel aan de groepsmanifestaties van de GBKN die voor een groot deel plaatsvonden in Nijmegen, maar ook elders in den lande: in Haarlem, Eindhoven, Delft, Deventer, Utrecht, Doetinchem, Apeldoorn, Bemmel, Assen, en in het buitenland te Gent in Belgi\u00eb, en in Kleef, Remscheid en Oberhausen in de BRD. Bovendien had ze regelmatig solotentoonstellingen in het Besiendershuys, waar ze met zeven exposities, in 1957, 1959, 1968, 1972, 1974, 1981 en 1984, bijna recordhoudster was. Helena de Baat schilderde stillevens, landschappen en stadsgezichten. In de eerste helft van haar carri\u00e8re kwamen daar ook regelmatig portretten bij en in de jaren \u201970 begon ze applicaties te maken en wandkleden te weven, meestal met abstracte composities. Stilistisch vormt haar werk een grote eenheid. Ze koos een motief, een landschap, een boerderij, een paar huizen, potten of bloemen. Ze vereenvoudigde het gegeven, werkte meestal met relatief weinig binnentekening, weinig lichtnuances, maar met tamelijk grote kleurvlakken die ze in veel gevallen afzoomde met zware donkere contourlijnen. Met forse penseelstreken zette ze de voorstelling op het doek, liefst in een paar uur, altijd binnen een dag. Naast schilderijen en aquarellen maakte ze ook gra\ufb01ek: ze tekende met potlood en krijt, etste en lithografeerde. De portrettengalerij die ze schilderde, vooral in de jaren \u201950, is niet groot, maar bevat enige aardige beeltenissen, onder meer van familieleden, van de hoogleraren Kreling en Molkenboer, en van Jos\u00e9 Felen, de vrouw van Ted Felen, haar collega in de GBKN. Het interessantst zijn ongetwijfeld haar landschappen, die haar leefwereld weerspiegelen: Kassen bij Hees , het kerkdorp waar ze woonde, Kronenburgerpark , Ru\u00efne van de Sint Stevenskerk en Haven , Hatertse Vennen , Ooypolder , Sluis bij Weurt , Schuren te Malden , Brouwerij te Malden \u2013 vele pittoreske hoekjes uit het Rijk van Nijmegen legde ze vast. In de jaren \u201950 kwamen daar de plaatsen bij die ze tijdens haar vakanties bezocht, eerst in Zuid-Frankrijk: Cap Roux , Midi , Pyr\u00e9n\u00e9es Orientales , Baai van Collioure , Bos in Auvergne , Dal in Dordogne en Rocamadour . Vanaf 1959 volgden landschappen uit Zwitserland en vanaf 1964 herinneringen aan Joegoslavi\u00eb. Een reis naar Rusland in 1972 leverde nauwelijks schilderijen op, maar drie reizen naar IJsland en een, in 1974, naar Noorwegen des te meer. Ook een tocht naar Ierland, circa 1983, resulteerde in een hele serie schilderijen. Nu eens weerspiegelen haar werken de indrukken die ze opdeed van landschappen, dorpen en steden die ze zag; dan weer verwerkte ze haar reisnotities tot een soort innerlijk totaalbeeld, en componeerde daarmee een schilderij dat voor haar de essentie van een landstreek weergaf. Haar schilderij werd dan niet een topogra\ufb01sch verantwoorde reisindruk, maar een expressie van haar persoonlijke visie. Haar stillevens zijn in dezelfde trant opgezet als de landschappen. Hier zijn de ingredi\u00ebnten een paar potten \n\n\n\nen vazen, planten als hertshoornvaren, anthurium, gloxinia, elzenkatjes, rododendron, hortensia\u2019s, seringen, dahlia\u2019s, irissen, agave, lupinen \u2013 meestal dezelfde planten waarmee ze zich in huis of in haar tuin graag omgaf \u2013 en een enkele keer ook veldbloemen. In wezen schilderde ze altijd haar eigen wereld. Als ze met een paar rabarberstelen een boeiend schilderij wist te maken, dan was dat omdat het gevoel dat ze erin legde het hare was. In 1976 verhuisde ze naar Grave, waar ze een pittoresk pand kocht aan de markt. Ze bouwde er haar leven weer op met nieuwe kennissen en nieuwe exposities. Zo nodigde het actieve bestuur van \u2018Kunst in het kerkje\u2019 haar in 1978, 1989 en 1997 uit om te komen exposeren in het uit de 12de eeuw daterende Sint-Vincentiuskerkje te Velp bij Grave en ook in Nijmegen, Arnhem en Boxmeer had ze in de jaren \u201980 nog mooie exposities. Helena de Baat is zichzelf altijd trouw gebleven. De laatste jaren leefde ze nog steeds met passie voor kunst, wetenschap en familie en in de nadagen van haar carri\u00e8re kende ze nog mooie momenten. In 1991 werd ze het eerste erelid van de GBK, die inmiddels een Gelderse vereniging was geworden. Na 2000 was haar werk nog op verschillende solotentoonstellingen in de regio te zien, in Boxmeer, Gennep, Groesbeek en Megen, en in 2002 was de oude Stratemakerstoren in Nijmegen het decor voor een presentatie van haar oeuvre. Ze was en bleef een markante persoonlijkheid, actief, helder en belangstellend, tot de laatste dag, 10 maart 2005, toen ze in huize Nijevelt te Nijmegen overleed.", "Dora Visser": "Dora Visser groeide op in een zeer arm gezin. Haar ouders hadden negen kinderen, van wie zij het middelste was. Haar vader verdiende de kost als dagloner. Dora ging slechts een paar jaar naar school. In 1832, toen ze twaalf jaar oud was, moest ze gaan werken bij een boer in Netterden. Na een maand werd ze echter weer naar huis gestuurd, nadat een koe haar tegen de grond had gestoten en ze een ernstige wond aan haar rechterbeen had opgelopen. De wond herstelde zich niet en Dora werd mank. Later werd bij wijze van therapie de wond regelmatig uitgebrand, een zeer pijnlijke behandeling, maar ook dat hielp niet. Ze kreeg er zenuwaandoeningen door en haar hele onderlichaam raakte zelfs verlamd. Ze bracht de dag door met naaien, breien en ander licht werk. In haar geloof vond Dora troost en steun. Ze was vroom en vastte streng, bad veel en las vaak in de bijbel. Vurig hoopte ze dat zij wonderbaarlijk genezen zou worden. Ze kreeg extasen en visioenen, waarin ze met Jezus Christus, Maria en andere heiligen sprak. Steeds sterker identi\ufb01ceerde ze zich met het lijden van Jezus en legde zich nog meer toe op het vasten. Op vrijdag 1 december 1843 \u2013 ze was toen 24 jaar oud \u2013 vertoonde Dora voor het eerst de stigmata, d.w.z. de tekenen van de wonden van Christus. Eerst meende ze dat haar zus Johanna haar met opzet spelden in het hoofd had gestoken. Ze voelde vocht over haar gezicht lopen. Het was bloed, maar een wond was niet te vinden. Dit bloeden duurde de gehele dag. De daaropvolgende vrijdagen herhaalde zich het verschijnsel. Vervolgens gingen ook haar handen, voeten en borst bloeden. Deze bloedingen gingen met hevige pijn gepaard alsof men er een voorwerp in stak. Op haar borstbeen, handen en voeten tekenden zich kruisen af. Op 21 maart 1844, kort na het begin van deze bloedingen, verdween ineens de verlamming. Het nieuws van haar bloedingen verspreidde zich als een lopend vuurtje. Sommigen zagen hierin een wonder, anderen vonden het bedrog. In maart 1844 verscheen een artikel van die laatste strekking in een plaatselijk veel gelezen blad. De verontwaardiging van Dora\u2019s biechtvader kapelaan Arnold Herfkens en huisarts J.B. te Welscher was groot. Ze zonnen op mogelijkheden om het tegendeel te bewijzen. Die gelegenheid kwam snel. Dora voorspelde dat ze op Goede Vrijdag (6 april) zou bloeden uit al haar wonden. Zij werd daarop door biechtvader en huisarts scherp bewaakt om elk bedrog uit te sluiten. Ook nu kwam haar voorspelling uit. Ze bloedde uit alle wonden zonder dat bedrog kon worden geconstateerd. Op grond van zijn bevindingen publiceerde Te Welscher een verweerschrift in hetzelfde blad, dat later ook als brochure werd uitgegeven. Spoedig na het verschijnen van de artikelen luwde de publiciteit rond haar. Wellicht was daarop ook van invloed dat Herfkens, de pastoor en Te Welscher kort daarna naar elders verhuisden. De nieuwe pastoor H.J. Harperink liet zich zo min mogelijk met haar in. Intussen kreeg Dora veel verzoeken om gebed en hielp ze mensen door hun pijn of lijden over te nemen. Har-\n\n\n\n\n\nperink kon echter niet voorkomen dat ze opnieuw in opspraak kwam, toen in 1853 Antonius (Teus) Kerkhof (1825-1908) kapelaan in Gendringen werd. Kerkhof werd Dora\u2019s nieuwe biechtvader en geestelijk leidsman. Hij zag in haar een religieus hoogbegaafde vrouw en stelde alles op schrift wat hij over haar te weten kwam. Tussen beiden ontstond een hechte band. Het ging Kerkhof meer en meer aan het hart dat hij van zijn pastoor aan haar geval geen ruchtbaarheid mocht geven. Er ontstond een hooglopend conflict. Toen Dora bovendien politieke voorspellingen ging doen, bemoeiden ook de deken en de aartsbisschop van Utrecht zich ermee. Op last van hen moest Kerkhof in 1859 zijn bezoeken aan Dora verminderen. De aartsbisschop dreigde met overplaatsing. Dora sprak de kapelaan moed in en kondigde hem als teken de genezing van haar been aan, die op 21 november 1859 na 27 jaar inderdaad plaatsvond. Ook voorspelde ze dat de bloedingen voortaan nog slechts driemaal per jaar op drie kerkelijke feestdagen zouden optreden. Zo gebeurde. Alleen het kruis op haar borstbeen bleef permanent aanwezig. Na haar genezing kon Dora weer lopen. In 1861 werd Kerkhof benoemd tot kapelaan in het nabijgelegen Zieuwent, vanwaaruit hij Dora regelmatig bleef bezoeken. In 1864 werd hij benoemd tot pastoor in het Groningse Kloosterburen. Dora en haar zus Johanna gingen als huishoudsters mee. Ook toen hij in 1872 werd overgeplaatst naar Olburgen, gingen ze mee. In 1876 stierf Dora, 56 jaar oud, in Olburgen na een langdurig en pijnlijk ziekbed. Kerkhof werkte zijn notities over haar uit met het oog op een eventuele toekomstige publicatie. Alleen in de directe omgeving is Dora Visser als gestigmatiseerde bekend gebleven. Stigmatisatie is wel een bijzonder, maar geen uitzonderlijk verschijnsel in de katholieke kerk. Ze wordt beschouwd als een bijverschijnsel van de mystiek. Voor zover bekend, was in de 13de eeuw Franciscus van Assisi de eerste die de lijdenstekenen van Christus vertoonde. Na hem volgden ruim 300 personen, merendeels vrouwen, bij wie stigmata gedocumenteerd zijn. Een bekende gestigmatiseerde, die door zijn heiligverklaring in 1999 recent nog in de publiciteit kwam, is de Italiaanse capucijn Pater Pio (18871968). De meeste gestigmatiseerden werden echter door de kerkelijke autoriteiten met wantrouwen bezien. Volgens onderzoekers, meestal artsen, waren gestigmatiseerden fanatici, hysterici, geestelijk gestoorden. Volgens theologen ging het echter niet aan om de echtheid van religieuze mysteries als stigmatisatie alleen te bepalen op basis van fysiologische gegevens. Tegenwoordig gaat men er algemeen vanuit dat stigmata psychogeen zijn. Sterke inleving kan spontane verwondingen in het lichaam teweegbrengen. De 19de eeuw, de eeuw waarin Dora Visser leefde, was een tijd waarin het lijden van Jezus sterk in de belangstelling stond en veelvuldig zeer realistisch werd uitgebeeld. Het kan niet anders dan dat hierdoor bij haar en andere tijdgenoten een sterke identificatie met het lijden van Jezus en het ontstaan van stigmata werden bevorderd. Dat de stigmata van Dora Visser van meet af aan zeer omstreden waren, lag niet op de eerste plaats aan haar persoon, maar aan een algemeen heersend scepticisme ten aanzien van stigmata. Verschillende omstandigheden gaven nog bij haar in het bijzonder reden tot wantrouwen. Ze was afkomstig uit een zeer arm en onontwikkeld milieu, had weinig onderwijs genoten en was tevoren al ernstig ziek. De kerkelijke autoriteiten vonden het niet nodig en zelfs niet wenselijk een nader onderzoek in te stellen. Eerst ter gelegenheid van haar honderdste sterfdag in 1976 werd haar geval onderzocht, en wel door de huidarts J. Mali uit Nijmegen. Hij kwam tot de conclusie dat zij een pseudo-gestigmatiseerde was. Haar huidafwijkingen waren volgens hem opzettelijk aangebrachte beschadigingen. Twijfelachtig vond hij de zeer plotselinge genezingen \n\n\n\nna de zeer accurate voorspellingen. Ook bedenkelijk vond hij het dat heel haar leven beheerst werd door de stigmata. Hij erkende wel dat ze bijzonder veel geleden moet hebben en dat ze zeer religieus was. Een moreel oordeel matigde hij zich dan ook niet aan. Daarvoor blijven de persoon van Dora Visser en ook de achtergrond van haar stigmata te schimmig en te ondoorgrondelijk.", "Engelbartus Millekus Knuvelder": "Over de jeugdjaren van Engelbartus is weinig bekend. Hij groeide op in de binnenstad van Arnhem, in de Nieuwstad, Bentincksteeg en Krommenelleboog. Hij ging er naar de lagere school en leerde vervolgens voor slager. In 1871 werd de toen twintigjarige Knuvelder ingelijfd als milicien van het regiment Vesting Artillerie te Nijmegen. Ruim een jaar later bleek hij werkzaam als \u2018soci\u00ebteitsbediende\u2019 in het bordeel van Anna Acker (1817-1888) in de Nijmeegse Kabelgas. Anna Acker bezat bordelen in Nijmegen, Arnhem en Deventer. In deze wereld leerde Knuvelder zijn toekomstige vrouw, Margaretha Kallerhoff, kennen. Zij werkte\n\n\n\n\n\nsinds 1869 in verschillende Nijmeegse bordelen, eerst aan de Praalsehof of Proosthof en later in de Kabelgas. Margaretha Kallerhoff was geboren op 15 september 1839 in het Duitse Borgeln, volgens familieoverlevering in een klooster waar ze alle voornamen zou hebben gekregen van de nonnen die haar verzorgden. Toen Engelbartus ongeveer een jaar in het bordeel van Acker had gewerkt, brak er in Nijmegen een ernstige, dodelijke geslachtsziekte onder militairen uit. Mogelijk was dit de reden dat hij in mei 1873 naar Arnhem vertrok en er zelf een bordeel overnam. Een half jaar later keerde hij terug naar Nijmegen. Met de twaalf jaar oudere Margaretha Kallerhoff vestigde hij zich wederom in het bordeel van Acker. Een jaar later, in oktober 1874, trouwde de katholieke Knuvelder met de lutherse Kallerhoff, die zich naar haar moeder So\ufb01e noemde. Kallerhoff had al twee kinderen: een dochtertje, Emilie, dat in 1865 in het Duitse Paderborn geboren was en een zoon, Ludwig, die op 16 januari 1861 in het Duitse Soest was geboren. Hun verwekkers zijn onbekend. Getuige vele rechterlijke veroordelingen bezorgde Knuvelder de politie handenvol werk; het ging om vergrijpen als schelden in het openbaar en het los laten lopen van een hond zonder muilkorf. Mogelijk werd hem de grond zo heet onder de voeten dat hij in 1877 met negen publieke vrouwen naar Utrecht toog en daar in een pand \u2018Achter de Wal\u2019 het bordeel van Cornelia Jovner overnam. In februari 1878 kwam Knuvelder al weer met zijn vrouwen naar Nijmegen terug en nam voor korte tijd zijn intrek in het bordeel van Hermine Duits aan de Rozemarijngas. Daar begon Knuvelder vervolgens zelf een bordeel en zette zo\u2019n tien tot twintig publieke vrouwen aan het werk. In deze jaren kocht en verkocht hij ook met grote regelmaat huizen en gronden; in de notari\u00eble akten werd hij steevast als koopman vermeld. In de grote Nijmeegse bordelen in de Kabel-, de Rozemarijngas en de Steenstraat werkten op het eind van de 19de eeuw ruim honderd vrouwen. Het werkelijk aantal zal aanzienlijk hoger zijn geweest, want veel vrouwen en jonge meisjes waren niet geregistreerd. De handel in \u2018vrouwenvleesch\u2019 tierde welig. Verschillende Nijmeegse en Arnhemse huizen van ontucht fungeerden als transitohuizen voor de grotere bordelen in Amsterdam, Rotterdam, Antwerpen, Brussel, Londen en Parijs. Knuvelder bezorgde de gemeenteraad veel werk met zijn verzoeken om vergunningen voor zijn bordelen; zo opende hij nog twee bordelen in Nijmegen, een in de Steenstraat naast het oude Besiendershuys en nog een, \u2018Den Hoek van Holland\u2019, in\n\n\n\nde Rozemarijngas, waar ook een van zijn nichtjes, Johanna Kraaijevanger, enige tijd werkte. Zij was de \u2018verlaten vrouw van Petrus Knuever of Knuvelder\u2019. Bij zijn stiefdochter Emilie verwekte Knuvelder in zijn bordeel aan de Steenstraat een kind, dat op 26 juli 1882 te Hatert, mogelijk in een klooster, werd geboren. Het werd als Engelbertus Franciscus Knuvelder ingeschreven in het geboorteregister van de burgerlijke stand. Het was niet de enige vernoeming; \u00e9\u00e9n van de publieke vrouwen, Olphertje Wielinga, noemde haar buitenechtelijk kind ook naar de bordeelhouder: Engelbartus. Alles wat het daglicht niet kon verdragen, gebeurde in de Rozemarijngas: moorden, zelfmoorden, vechtpartijen, heling, verkrachting, drankmisbruik, diefstal en vrouwenhandel. Knuvelder zelf werd diverse malen \ufb02ink bestolen. Ook bleek dat hij regelmatig jonge meisjes, onder wie opvallend veel joodse meisjes, uit Rotterdam, en Duitse meisjes via Venlo kocht om ze later voor veel geld door te verkopen aan de grotere bordelen. In 1881 breidde Knuvelder zijn activiteiten drastisch uit. In juli van dat jaar verkocht hij het bordeel \u2018Den Hoek van Holland\u2019 aan Anna Maria Esters, en begon op de Voerweg een slagerij. Aan de achterzijde van het diepe pand opende Knuvelder wederom een bordeel. Voorbehoedsmiddelen \u2013 darmen van geslacht vee \u2013 kon hij zelf leveren en zo had hij als bordeelhouder en spekslager dus alles zelf in de hand. Ook in Rotterdam, Breda en Amsterdam opende hij huizen van ontucht, en hij had nu in totaal zo\u2019n 55 publieke vrouwen in dienst. Tien jaar na haar huwelijk pleegde zijn 44-jarige vrouw So\ufb01e zelfmoord. Met een touw om haar nek sprong ze van een Bredase brug. Begin juni 1885 vluchtten stiefdochter Emilie en de dienstbode Johanna Maria Koppers \u2013 \u201cdie Knuvelder getracht zoude hebben om haar tot zijn wil te krijgen\u201d \u2013 uit zijn bordeel te Breda naar Rotterdam. Emilie was net als haar moeder prostitu\u00e9 geworden. Zij kreeg in de bordelen van Knuvelder te Breda twee kinderen: Johannes Gerhard Ludwig (1884-na 1911) en Maria, die kort na haar geboorte zou overlijden. Later werkte Emilie als prostitu\u00e9 in Rotterdam. Daar wettigde ze in 1896 haar zoon Engelbertus Franciscus Knuvelder. Na verkoop van zijn Nijmeegse bordelen in 1885, streek Knuvelder in 1887 eerst met enkele vrouwen in Antwerpen neer, vervolgens vestigde hij zich met zo\u2019n vijfentwintig dames van lichte zeden in de Jongeroelensteeg, een zijsteeg van de Kalverstraat, te Amsterdam. Daarna woonde Knuvelder in het logement en verkapt bordeel \u2018De Kroon\u2019 in het bekende Amsterdamse hoerenstraatje, de Pieter Jacobszstraat, waar ook zijn nichtje Johanna Kraaijevanger verbleef. Na een vechtpartij belandde Knuvelder in een Bredase gevangenis en dat was het begin van zijn zwervend bestaan. Hij werd nog gesignaleerd in Arnhem, de Achterhoek, de omgeving van Enschede en in de buurt van Keulen. In een bericht in het Algemeen Politieblad van 13 december 1910 bleek de 59-jarige venter Knuvelder bij verstek veroordeeld tot een geldboete wegens een politieovertreding. Engelbartus Knuvelder leidde het opgejaagde bestaan van een immer verhuizende bordeelhouder met een leven vol drank, criminaliteit en losse zeden. In zijn tijd liepen er in Nijmegen nog wat andere kleinere souteneurs rond, zoals Dirk Uyen, Arnold Venckens en Leonard Wouters. Maar Knuvelder was als d\u00e9 grote pooier tamelijk uniek en hij kon gedijen in de garnizoensstad Nijmegen met zijn vele soldaten, boeren, schippers, burgers en buitenlui.", "Betsy Perk": "Het zakelijk succes van vader Perk bood de zonen \u2013 onder hen Marie Adrien, die behalve predikant nog de vader werd van de dichter Jacques Perk \u2013 de mogelijkheid om te gaan studeren. Voor de dochters was dat in die jaren niet weggelegd, maar wel bood de welvaart van de familie de meisjes de kans om zich te ontwikkelen. Betsy, klein van stuk en teer van gestel, zette zich aan het boetseren en schilderen, maar vooral schreef zij. Als negentienjarige debuteerde zij met verhalen in het tijdschrift Nederland . Heel wat later, in 1864, verscheen haar eerste roman Een kruis met rozen , een ge\u00ebxalteerde roman over een schilder die op zoek ging naar roem en erkenning. Haar leven telde veel ellendige uren, maar haar rampjaren waren ontegenzeglijk 1866 en 1867. In die jaren raakte zij emotioneel en \ufb01nancieel van hulp verlaten. Haar verloofde verbrak in 1866 de verhouding en een jaar later overleed haar vader, waarmee een eind kwam aan diens financi\u00eble ondersteuning. De nood die Betsy leerde kennen, dwong haar de vijandige buitenwereld te betreden. Zij trachtte vanaf 1867 uit alle macht \u2013 en met redelijk succes \u2013 in eigen onderhoud te voorzien. In haar nood weerspiegelde zich naar eigen idee de nood van zo vele vrouwen, wat voor haar reden was om te strijden voor de rechten van de vrouw. Die strijd kreeg vorm in geschrifte en organisatie. In 1869 richtte zij Ons Streven op. Het vrouwentijdschrift \u2013 als periodiek voor en door vrouwen een primeur in de persgeschiedenis \u2013 werd al spoedig van alle emancipatorische lading beroofd toen Betsy van uitgeverswege gesecondeerd werd door een tweetal heren. Een jaar later startte ze daarom een nieuw, ietwat radicaler getoonzet vrouwentijdschrift: Onze Roeping . In de kolommen van beide tijdschriften zou Betsy Perk de lof van de (betaalde) arbeid zingen: ook voor vrouwen gold dat arbeid \u201cvereischte tot geluk\u201d was. Werken voor geld, waar de verbroken verloving en de dood van haar vader Betsy toe gedwongen hadden, ging zij zien als de wezenlijke bestemming van de moderne vrouw. Op haar initiatief kwam in 1871 de Algemeene Nederlandsche Vrouwenvereeniging \u2018Arbeid Adelt\u2019 tot stand. Die vereniging stelde zich ten doel de arbeidszin onder vrouwen te bevorderen en het taboe op betaald vrouwenwerk te bestrijden. Persoonlijke en principi\u00eble tegenstellingen zorgden al snel voor verdeeldheid in \u2018Arbeid Adelt\u2019 en de malcontenten organiseerden zich in \u2018Tesselschade\u2019. In \u2018Arbeid Adelt\u2019 zelf werd Betsy Perk op pijnlijke wijze terzijde geschoven. Wat Betsy Perk in haar carri\u00e8re begon, kreeg veelal vervolg in rivaliteit en strijd en eindigde meestal in desillusie en vlucht. Bij de ruzie rond het tijdschrift en de vrouwenvereniging speelden niet slechts antiemancipatorische sentimenten en beginselen haar parten. Zij zelf zag bovendien oppositie waar die niet was, principi\u00eble tegenstellingen werden bij haar onmiddellijk persoonlijk. Medestandsters duldde ze niet naast zich, maar slechts in haar gevolg. Publieke optredens en voordrachtsavonden vormden voor schrijvers in de 19de eeuw een goede inkomstenbron. In 1872 zocht Betsy daarom contact met de flamboyante feministe Mina Kruseman en samen maakten ze in 1873 een landelijke toernee. Arnhem en Nijmegen werden bij die gelegenheid aangedaan. Bij Mina stak de zo eenvoudige Betsy \ufb02ets af. In de pers en in de veelbetekenende opvatting van Multatuli, wiens omgang door beide vrouwen gezocht werd, was Betsy voorwerp van medelijden, ergernis en spot. Zij ontvluchtte de strijd en zocht de idylle in Valkenburg. In de Valkenburgse tijd, waarin ze zich vervoeren liet per ezel, ontstond haar larmoyante autobiografie Mijn ezeltje en ik (1874). Hoewel ze met dat boek in de letteren en de vrouwenbeweging een eervolle plaats hoopte te heroveren, kwam het haar op verachting te staan. Busken Huet sneerde dat ze geboren was voor de rol van martelares. In 1880 trok ze zich terug in Belgi\u00eb. In die luwte schreef ze een aantal historische romans, waarin prinsessen en jonkvrouwen verschijnen die op het wereldtoneel met flair hun rechten opeisen. Rond 1880 kregen \n\n\n\nliteratuur en feminisme in haar aandacht concurrentie van haar begaafde neef Jacques. Ze werd voltijds tante van Jacques Perk: ze wenste te bemiddelen in zijn literaire carri\u00e8re, ze was jaloers op Willem Kloos en anderen die naar de gunst van haar neef dongen. Later zou ze de herinnering aan haar zo jong gestorven neef trachten te monopoliseren. In 1890 keerde ze terug naar Nederland. Ze vestigde zich eerst in Ubbergen, waar haar halfzus Clemencia Willemina woonde, en spoedig daarna in Arnhem. In 1894 richtte ze er de vereniging \u2018Kunst en Kennis\u2019 op: die vereniging, die in 1897 koninklijke goedkeuring verwierf, organiseerde lezingen, concerten en toneelvoorstellingen, hield tentoonstellingen in het pand Parkstraat 7. In feite was het haar eigen woning, waarin de vereniging gastvrijheid geboden werd. Die vereniging bood een podium aan met name liefhebbers. Professionele kunstenaars in Arnhem keken graag neer op het amateuristische \u2018Kunst en Kennis\u2019. In het begin van haar Arnhemse verblijf associeerde Betsy zich sterk met de idealistische Toynbee-vereniging en met de vereniging \u2018Vrouwenkiesrecht\u2019. Zij schreef zelfs een kiesrechtnovelle, die het in de vereniging goed deed. Het meeste rumoer veroorzaakte ze met haar luidruchtige hulde aan neef Jacques. Ze publiceerde in 1902 haar Jacques Perk, geschetst voor \u2019t jong Nederland der XXste eeuw en aan de Parkweg las ze voor uit het haar nagelaten werk. In de Perk-monografie stond de verhouding tante-neef in het middelpunt. Al te onbescheiden was de claim dat Jacques eigenlijk alleen maar door zijn \u2018Tantetje\u2019 begrepen kon worden. De door haar verafschuwde Willem Kloos werd in het boek vol walging X gedoopt. De Arnhemsche Courant trok opvallend partij voor Kloos en in een brief aan Kloos noemde J. Reddingius Betsy zelfs een \u2018furie\u2019, die \u201cde dingen verdraait, zoo als zij spoken in haar verwarde phantasi\u00ebn\u201d. Het werd haar door velen kwalijk genomen dat zij de grote Kloos had durven trotseren. In november 1903 betrok Betsy Perk een huis in Nijmegen, Stijn Buysstraat 108, niet ver van het huis aan de Sint Annastraat waar haar halfzus Clemencia Willemina, weduwe Boombergen, woonde. Zij maakte haar huis tot een centrum van literaire activiteit: ze hield lezingen, las voor uit eigen werk en vooral uit het ongepubliceerde werk van haar neef. Tijdens die avonden toonde ze vol trots haar collectie portretten en handschriften van de jonggestorven dichter. Een paar dagen voor haar dood begon ze in de Provinciale Geldersche en Nijmeegsche Courant , waaraan ze in de voorbije jaren gedichtjes had bijgedragen,\n\n\n\nmet de publicatie van een nieuwe autobiografie. De eerste en enige aflevering eindigde met de woorden: \u201cbasta... punctum. De pen ter ruste gedoemd\u201d. Betsy overleed op 30 maart 1906. Begraven werd zij op maandag 2 april om 12.00 uur op Rustoord, aan de Postweg te Nijmegen. Haar broer Marie Adrien, intussen emeritus-predikant, sprak aan de groeve bewogen woorden. In haar leven en na haar dood werden meestal haar persoonlijke tekorten in de schijnwerper geplaatst. Vergeten werd daarbij dat zij als pionier van de vrouwenbeweging enorme betekenis had. Haar talent lag in het initiatief.", "Maria Romeinders": "Op 15 juni 1810 werden in het openbaar geveild de huizen, het zomerhuisje en de schuren van mejuffrouw de weduwe Johannes Braakman, tevorens weduwe J. Cloppenburgh, aan de rivier de Waal te Gameren. Het waren de resten van de steenoven in de Gamerense uiterwaard die door de overstroming van februari 1809 grote schade had opgelopen. Koper was Hermanus Vermeulen uit Zaltbommel, die eigenaar werd van \u201cruim zeventien morgen Steenovenswaard, Minnighenswaard, Tijssenwaard en Hooiwaard, met alle opstaande betimmeringen, bestaande uit een huis, een schuur, een hooiberg, een zomerhuisje, en een turfschuur, mitsgaders de oude vervallen steenoven\u201d. Het betekende het einde van ruim vijfenzeventig jaar steenbakken in de westelijke punt van de uiterwaard in Gameren, waarvan de laatste vijfentwintig jaar door Maria Romeinders, waarschijnlijk bijgestaan door \u00e9\u00e9n of meer van haar zonen. Als jong meisje zal zij niet hebben vermoed dat een dergelijke toekomst voor haar was weggelegd. In 1727 werd zij geboren als dochter van de landbouwer Adrianus Romeijnders. Dienstmeid worden bij een meer welgestelde boer leek haar voorland. Het liep echter anders. In 1769 wordt zij vermeld als wonende in Gameren in de Bommelerwaard op de steenoven van Cloppenburgh; de verdere bewoners waren Jan Cloppenburgh, steenovensbaas Joost Spierenburg met zijn zoon Arien, en Alida Romeinders, haar in 1764 gedoopte dochter. Twee jaar later trouwde zij met Jan Cloppenburgh, van wie zij toen al zeven kinderen had. Hij was veel ouder dan zij en was eerder getrouwd geweest met Anna Catharina Hekenbergh. Nadat hun huwelijk was gesloten kregen zij nog \u00e9\u00e9n kind, Anna, die op 1 maart 1772 in Zaltbommel werd geboren. Maria was waarschijnlijk naar Gameren gekomen via Aldegundis Romeijnders, een dochter van haar oudere broer Gerardus, die was getrouwd met Christiaen Smits uit Gameren. Daar kreeg zij een verhouding met Cloppenburgh die in 1738 wordt vermeld als gescheiden van zijn vrouw. Jan Cloppenburgh was afkomstig uit Amsterdam. In 1735 sloot hij een contract met Philippus de Vael uit Zaltbommel om gezamenlijk steen te bakken en op 8 juni van dat jaar kocht hij de helft van een uiterwaard in Gameren met een huis en steenoven van Philippus en diens vrouw Johanna Maria van Lith de Jeude. Deze hadden de uiterwaard in 1733 gekocht van Gerard en Mattheus van Minninghen en bouwden er de steenoven. In 1738 werd ook de andere helft verkocht aan Cloppenburgh. Deze leende daarvoor 4000 gulden van Claes van Loenen te Amsterdam, met de steenoven als onderpand. Kennelijk viel de opbrengst tegen want eind 1738 had Cloppenburgh schulden en was hij genoodzaakt om een partner te zoeken. Dit werd Gerrit Haije uit Amsterdam. Cloppenburgh verkocht hem de helft van de uiterwaard met de erop staande gebouwen, de helft van al het gereedschap en de helft van alle steen die in dat jaar was gebakken. Kort daarop verkocht hij aan Haije nog eens alle in 1738 gebakken steen, die hem (Cloppenburgh) waren toegevallen\n\n\n\n\n\nbij de deling met zijn \u2018gesepareerde huysvrouw\u2019. Uit de opbrengst van deze verkopen werden schuldenaren van Cloppenburgh betaald. Niet iedereen overigens, want in 1739 betaalde Gerrit Haije nog 1017 gulden aan Philippus de Vael en in 1743 en 1744 droegen Maarten Cloppenburgh, Jan van Oosten, Claes van Loenen en Coenraad Hoeneker schuldbekentenissen van Cloppenburgh over aan diens compagnon Gerrit Haije. Deze bleef tot zijn overlijden in 1769 betrokken bij de steenoven; anders dan Cloppenburgh bleef hij in Amsterdam wonen, waar hij \u2013 volgens zijn testament \u2013 steenkoper en metselaar was. Cloppenburgh werd vanaf 1735 vermeld in Gameren, eerst alleen bij het haardstedengeld met de steenoven, vanaf 1738 met het erbij staande huis. Al snel nam hij in het dorp een vooraanstaande positie in. In 1744 was hij maanmeester van de belastingen en van 1749 tot en met 1769 buurmeester. Deze functie bleef hij vervullen, ook nadat hij naar Zaltbommel verhuisde. Op 16 mei 1754 werd hij ingeschreven als burger van die stad. Zijn borg was zijn nicht Alida Meijer met het \u2018huys en brouwery De Swaen\u2019 in de Waterstraat. In 1762 werd het huis (zonder de brouwerij) door haar verkocht aan Cloppenburgh. Drie jaar eerder had deze al het huis \u2018De Drie Kronen\u2019, eveneens in de Waterstraat, gekocht van Fran\u00e7ois Aensorgh cum suis. Op 14 november 1765 werden beide huizen verkocht aan Adrianus, Gerardus, Christiaan en Jan Romeinders. In 1780 deelden dezen mee dat zij zich voorheen Romeinders noemden, doch nu tekenden als Cloppenburgh! Het feit dat Maria later uitsluitend spreekt over haar kinderen en niet over voorkinderen van haar man, is een ander bewijs dat Maria zeven kinderen had bij Jan Cloppenburgh alvorens zij met hem trouwde. Dat dit gegeven de positie van de kinderen in een dorp als Gameren in ongunstige zin bepaalde, blijkt uit het feit dat geen van hen er bleef wonen. Adrianus, Gerrit en Jan vertrokken naar Zaltbommel, Christiaan naar Hurwenen, Anna (door haar huwelijk met Hendrik van Dalen) naar Brakel en Alida, na haar huwelijk met Hendrik Julius Herfst, naar Amsterdam. In juli 1774 was Jan Cloppenburgh overleden. Binnen een jaar, op 24 mei 1775, hertrouwde Maria met Johannes Braakman, een steenbakker uit Arnhem. Vermoedelijk werd het huwelijk gesloten om economische reden; al haar zonen waren nog minderjarig en zij achtte zich kennelijk niet in staat om zelf de leiding over de steenoven op zich te nemen. Het hield maar vijf jaar stand, want vanaf 1780 werd zij vermeld als \u2018gesepareerde huisvrouw\u2019 van Johannes Braakman en vanaf dat moment stond zij tot haar overlijden als eigenaresse en \u2018directrice\u2019 van de oven te boek. Kort voor zijn overlijden had Jan Cloppenburgh nog ontbrekende delen van de uiterwaarden rond de steenoven gekocht van Gerardus de Swart en David Timmer. Hij deed dit samen met Carel Frederik Wesselman, muntmeester te Utrecht, die was getrouwd met Anna Klemker, de weduwe van Gerrit Haije. Zodra \n\n\n\nMaria Romeinders alleen voor de bedrijfsvoering van de oven stond, besloot zij Wesselman uit te kopen. In september 1780 vond de verkoop van het vierde deel van de uiterwaarden, de oven en de verdere gebouwen plaats. Maria keerde op haar beurt 2086 gulden uit aan Wesselman als vergoeding voor alle steen die was gebakken tussen 1 januari en 22 augustus van dat jaar. Ruim vijfentwintig jaar zou zij de oven bestieren. Hoewel lokale leveranties, onder meer bij verbouwingen aan de kerk, meestal door de oven van Verzijl werden verzorgd, verliep de bedrijfsvoering van Maria\u2019s oven met succes. Haar stenen werden gebruikt in Zaltbommel of verscheept naar bestemmingen elders. Haar welstand nam toe, hetgeen onder meer blijkt uit het feit dat na haar overlijden onroerende goederen uit haar boedel werden verkocht in Gameren, Nieuwaal, Delwijnen, Heerewaarden en Zaltbommel. De twee huizen in Zaltbommel waren al eerder verkocht. Het huis \u2018De Drie Kronen\u2019 in 1783 aan Johanna Cornelia Essenius en het huis naast de brouwerij \u2018De Swaen\u2019 in 1792 aan Diederik Hendrik de Roock; bij beide verkopen traden haar zonen Adrianus, Gerrit en Jan Cloppenburgh, voorheen Romeinders, op als medeverkopers. Maria woonde zelf, anders dan haar overleden man, in het huis bij de steenoven in Gameren. In 1798 maakte zij een contract met haar kinderen waaruit mag worden afgeleid dat Anna, die was geboren nadat Maria met Jan Cloppenburgh was getrouwd, toch een meer bevoorrechte positie innam dan de andere kinderen. Zij kreeg 4000 gulden en bovendien werd bepaald dat zij na het overlijden van haar moeder nog eens 7000 gulden zou krijgen, v\u00f3\u00f3r de boedel werd verdeeld. Als het zover is, nadat Maria op 4 januari 1810 is overleden, is de steenoven niet meer in gebruik. Bij de watersnood van februari 1809 was van haar huis \u201cde noordelijken voorkamer en een gedeelte van \u2019t voorhuis met het comptoir daarboven vernielt en weg\u201d Geen van haar kinderen had zonen, van Alida is een dochter bekend, Anna Maria, en Adrianus had eveneens een dochter Anna Maria. Beiden woonden, evenals hun ouders, niet in Gameren. Zo verdween de herinnering aan een vrouw die gedurende vijfentwintig jaar een belangrijke rol had vervuld in het dorp. Zij moet bovendien een opmerkelijke vrouw zijn geweest. Zeker in die tijd was het niet gebruikelijk om zo lang samen te wonen met de verwekker van haar kinderen alvorens met hem te trouwen. Ook het besluit om na de scheiding van haar tweede echtgenoot, zelf de leiding over een steenoven op zich te nemen, getuigt van karakter en doorzettingsvermogen.", "Lena Geerdes": "In de kerkhistorische literatuur ontbreken de pastoriehuishoudsters; zij vormen een vergeten groep. Maar zo weinig als er over hen is geschreven, zo veel werd er over hen gesproken. Geen groep uit het \u2018rijke roomse leven\u2019 heeft zo geleden onder spot, roddel en verdachtmakingen als pastoriehuishoudsters. Toch stelden deze vrouwen vaak heel hun leven in dienst van de katholieke kerk en het geloof. Maar zij kregen zelden openlijke waardering of zelfs maar erkenning en in feite weten we vrijwel niets over hen. Dankzij Lena Geerdes, die ruim dertig jaar op een Gelderse pastorie werkte, is daar verandering in gekomen. Zij\n\n\n\nstelde haar levensherinneringen op schrift en daarmee liet ze een uniek document na. Haar levensverhaal voorziet in een leemte in de geschiedenis van het katholieke leven. Lena Geerdes groeide op in Schalkwijk en ging op haar zesde naar de openbare school waar haar vader onderwijzer was. Ze had thuis al zo veel geleerd dat ze in de tweede klas mocht beginnen, waardoor ze tot haar spijt al met elf jaar van school moest. Ze was vaak ziek en uiteindelijk werd de diagnose Engelse ziekte gesteld. Ondanks een aantal behandelingen en een operatie zou Lena haar leven lang moeite houden met lopen. Na de lagere school bleef ze thuis om haar moeder in het huishouden te helpen. Ook vond zij veel voldoening in haar werk voor katholieke verenigingen, zoals het Apostolaat des Gebeds en de Mariacongregatie. Na de dood van haar vader in 1921 kreeg Lena steeds meer huishoudelijke taken toebedeeld. Bovendien werd haar moeder ernstig ziek en nam zij een groot deel van de zorg op zich. In 1932 stierf haar moeder en stond zij er alleen voor met haar bijna tien jaar jongere zuster Pollien. Alle andere kinderen waren het huis uit. Pollien vond een betrekking als kinderjuffrouw, maar Lena had andere plannen. \u201cMijn roeping was steeds naar de pastorie, wat Moeder ook altijd het beste voor mij vond,\u201d schreef zij. Ze plaatste een advertentie in De Gelderlander en kreeg \u00e9\u00e9n reactie: van deken J. Janssen uit Druten. Ze ging op gesprek, nam de baan aan en zou hier tot in de jaren \u201960 huishoudster blijven. En zo vond ze in het Land van Maas en Waal een nieuw thuis, een doel en bezigheid in haar leven. Gewoonlijk koos een vrouw voor dit beroep, als zij de huwbare leeftijd gepasseerd was. Om verschillende redenen was zij ongetrouwd gebleven en om het klooster in te gaan was ze te laat, want de kloosters gaven de voorkeur aan jongere vrouwen. De huishoudsterfunctie op een pastorie vormde een tussenoplossing van in het klooster gaan en in de wereld blijven. Een pastoriehuishoudster moest onberispelijk gekleed gaan, van onbesproken gedrag zijn en blijk geven van een diepe katholieke geloofsovertuiging. Tot haar dagelijkse taken behoorden het bereiden van alle maaltijden, het doen van de was en het schoonhouden van de pastorie. In het zware werk werd ze bijgestaan door een \u2018tweede meisje\u2019, haar hulpje. Ook hoorde zij diners te kunnen bereiden en opdienen, en allerlei mensen, van hoog tot laag, op gepaste wijze te woord te kunnen staan. Pastoriehuishoudsters mochten of\ufb01cieel niet tot de functionarissen van de kerk gerekend worden. Pas in de jaren zeventig kwamen zij op de loonlijst van het bisdom en kregen zij recht op een minimumloon. Hun beroep vroeg om volledige inzet: dag en nacht aanwezig zijn en slechts bij uitzondering een dag vrij. Maar door de kerkelijke autoriteiten werd een huishoudster nauwelijks in geld of woorden beloond. Zij was onmisbaar voor een goed functioneren van het drukke pastoriehuishouden, maar als enige vrouw tussen de celibatair levende mannen vormde zij tegelijk een bedreigende factor. Niet alleen binnen het kerkelijk instituut, ook in de samenleving nam de pastoriehuishoudster een achtergrondpositie in. Gewoonlijk kwam zij uit een andere streek en leerde ze weinig nieuwe mensen kennen, omdat ze niet deelnam aan het sociale leven. Ze werd bijvoorbeeld geen lid van de Boerinnenbond of het kerkkoor, want dat zag de pastoor liever niet. Ze moest zich strikt aan de, meest ongeschreven, regels houden, want spot en roddel lagen voortdurend op de loer. Zij vormde een belangrijke schakel tussen pastoor en parochianen en kwam vanuit deze positie van alles aan de weet, maar kon die informatie met niemand delen. De relatie van Lena Geerdes tot de geestelijken kenmerkte zich door moederlijke zorg. Als iemand zei: \u201cWat ziet de deken er goed uit,\u201d dan antwoordde ze steevast: \u201cJa, dat is aan mij te danken.\u201d Met liefde en toewijding werd het voedsel voor de heren door haar bereid en deze zorg zag zij als haar voornaamste levenstaak. De kapelaans bleven niet langer dan een jaar of drie, maar voor de deken zorgde ze meer dan twintig jaar. In die tijd ontwikkelde zich een zekere genegenheid tussen hen, maar die bleef onuitgesproken. De onderlinge afstand tussen de bewoners van de pastorie was groot. Lena en haar hulp moesten bijvoorbeeld in de keuken eten, nadat zij de heren bediend hadden. Zij was de deken zeer toegenegen en omringde hem met zorgen, hijzelf daarentegen had \u2013 zoals meer geestelijken in die tijd \u2013 weinig oog voor de behoeften, pijn of vermoeidheid van zijn gedienstige. In 1958 vierde deken Janssen zijn gouden priesterfeest. Kort daarna nam hij afscheid om te gaan \u2018rusten\u2019 en zes weken later overleed hij. Bisschop Bekkers beloofde Lena de nieuwe deken te zullen zeggen dat hij geen huishoudster mee hoefde te brengen, maar hij vergat het. Er arriveerde een nieuwe deken m\u00e9t huishoudster en van toen af aan moest Lena genoegen nemen met een tweede positie. Bovendien werden kerk en pastorie gemoderniseerd, waarmee zij hun sfeer verloren. Ze heeft het nog vijf jaar volgehouden, maar kreeg steeds meer gezondheidsproblemen en zag zich\n\n\n\n\n\nuiteindelijk gedwongen haar intrek te nemen in een Drutens verzorgingstehuis, waar kloosterzusters de leiding hadden. Hier besloot ze het pastorieleven in het klein voort te zetten. Nog jarenlang heeft ze het huishouden gedaan voor de rector van het tehuis. Ook naaide ze schorten voor de zusters, streek het wasgoed en hielp met het verstelwerk. Totdat ze niet meer kon. Maar ze had geen rust en begon met het opschrijven van haar levensherinneringen. Op haar 75ste verjaardag, 27 februari 1976, werd Lena Geerdes pauselijk onderscheiden met het erekruis Pro Ecclesia et Ponti\ufb01ce: een van de hoogste kerkelijke onderscheidingen die een vrouw ten deel kan vallen. Op die dag kreeg zij, waarschijnlijk voor het eerst in haar leven, publiekelijk waardering voor de toewijding waarmee zij de Drutense geestelijkheid heeft gediend. Van alle bewoners van de pastorie is de huishoudster eigenlijk de laatste van wie je zou verwachten dat zij haar memoires schrijft. Maar Lena heeft haar herinneringen aan het papier toevertrouwd en dat getuigt van moed, want het zal haar moeite gekost hebben om zich schriftelijk uit te drukken. Daar heeft ze zich niet door laten weerhouden, want ze wist dat ze een bijzonder leven had geleid en vond het van belang om dit blijvend bij anderen in herinnering te brengen. In 1979 voltooide ze haar verhaal en verspreidde het in kleine kring. Ze gaf het de titel: Het leven van een dienares . Acht jaar na haar dood werd het uitgegeven in de MemoReeks van het Katholiek Documentatie Centrum.", "Johannes Piekema": "Stammend uit een oud Fries geslacht (Bolsward en omstreken) groeide Johannes Piekema de eerste jaren van zijn jeugd op in Deventer in een welgesteld Nederlands-hervormd milieu. Hij was de oudste uit een gezin van zeven kinderen: drie zonen en vier dochters. Op tienjarige leeftijd verhuisde Johannes met zijn ouders van Deventer naar de Kastanjelaan in Arnhem. Hier bezocht hij het gymnasium en deed in 1889 eindexamen. Aan de Utrechtse Universiteit ging hij geneeskunde studeren en in 1895, na zijn semi-artsexamen, specialiseerde hij zich in de oogheelkunde. Tijdens zijn co-schap was Piekema de persoonlijke assistent van de bekende oogarts en hoogleraar Hermann Snellen sr. (1834-1908), in het Nederlandsch Gasthuis voor Ooglijders te Utrecht. Snellen sr. werd zeer bekend door de zogenaamde visus- of Snellenkaart waarmee de gezichtsscherpte door middel van letterproeven bepaald wordt. Deze methode wordt thans nog algemeen gebruikt. Voordat de \u2013 ook uit het buitenland afkomstige \u2013 pati\u00ebnten tot Snellen werden toegelaten, werden zij door Piekema onderzocht. In deze periode bekwaamde Piekema zich tot een oogarts die later landelijke bekendheid genoot. Zijn promotor Snellen sr. zal hem ongetwijfeld ook hebben ge\u00efnspireerd om voor zijn dissertatie onderzoek te doen in een ooglijdersgasthuis in Z\u00fcrich, waar hij enige maanden verbleef. Piekema promoveerde in 1897 cum laude te Utrecht op het proefschrift: Over gezichtsscherpte bij verschil van verlichting . Aan dezelfde universiteit was zijn vader 21 jaar eerder gepromoveerd. Door twee tragische gebeurtenissen in 1896 brak voor Johannes Piekema een nieuwe periode aan. Binnen vijf maanden overleden zijn beide (toen nog toekomstige) schoonouders, die in een monumentaal pand aan de Emmastraat te Arnhem woonden. Nog datzelfde jaar trouwde Johannes met Johanna Spruijt, en verhuisde van Utrecht naar Arnhem. Het echtpaar betrok op 10 september het pand van Johanna\u2019s ouders; hier begon Piekema zijn eerste praktijk. Twee kinderen \u2013 de beide dochters \u2013 werden hier geboren. Enkele jaren later, in 1902, verhuisde het gezin naar een grote villa aan het Velperplein, ter hoogte van het huidige Rembrandttheater. Hier zette hij zijn praktijk aan huis nog vele jaren voort. Dat Johannes Piekema een sociaal bewogen mens was, blijkt uit het feit dat hij ervoor gezorgd heeft dat er in 1905 in Arnhem een oogkliniek werd opgericht. Het was nog op bescheiden schaal dat de toen negende kliniek voor oogheelkunde in Nederland van start\n\n\n\n\n\nging in een particulier pand aan de Apeldoornseweg. Twee jaar later werd in Arnhem \u2013 geholpen door een gift van 10.000 gulden van een anonieme stadsgenoot \u2013 een voor die tijd zeer modern Ooglijdersgasthuis met een polikliniek voor on- en minvermogenden geopend in villa Beaulieu aan de Noordelijke Parallelweg. De of\ufb01ci\u00eble naam werd \u2018Vereeniging Arnhemsche Inrichting voor Ooglijders\u2019. De initiatiefnemer dokter Piekema werd voorzitter van het college van regenten en tevens geneesheer-directeur. Slechts 22 jaar heeft deze oogkliniek bestaan. Een voortdurend \ufb01nancieel tekort had uiteindelijk zijn weerslag op het onderhoud van het gebouw. Bovendien was er geen geld meer voor aanschaf van nieuwe instrumenten, zodat het gasthuis niet meer aan de eisen van de tijd voldeed. Het gevolg was sluiting in 1929. Het moet een teleurstelling geweest zijn voor oogarts Piekema dat zijn geesteskind zijn deuren moest sluiten. Daarna hield hij nog tot 1933 praktijk aan huis op het Velperplein. In dat jaar verkocht hij de woning en begon een nieuwe oogkliniek in een gehuurd pand, opnieuw aan de Apeldoornseweg. Hier overleed in 1937 zijn echtgenote op 65-jarige leeftijd. Zij werd begraven in het familiegraf op Moscowa te Arnhem. In het pand aan de Apeldoornseweg bleef Piekema zijn beroep uitoefenen tot in de Tweede Wereldoorlog. Priv\u00e9 woonde hij toen aan de Vondellaan. De oogarts Piekema heeft zich voortdurend op de hoogte gehouden van de nieuwste vindingen en therapie\u00ebn op zijn vakgebied. Diverse vakanties benutte hij voor bezoeken aan klinieken in Duitsland, Oostenrijk en Frankrijk. Dit gaf hem nationale bekendheid onder zijn collega\u2019s, die hem beschouwden als een der beste oogartsen van zijn tijd in Nederland. Opmerkelijk is dat hij na de verschijning van zijn proefschrift niet meer gepubliceerd heeft. Men zou kunnen concluderen dat hij een praktisch ingesteld man was die geen wetenschappelijke carri\u00e8re nastreefde. Op 1 mei 1936 vierde hij zijn veertigjarig jubileum als arts in besloten kring. Naast zijn veelomvattende werk als oogarts \u2013 hij voerde ook chirurgische ingrepen uit \u2013 was de liberaal Piekema als lid van de Vrijheidsbond lange tijd politiek en maatschappelijk betrokken in zijn woonplaats. In de tijd dat het merendeel van de Arnhemse raad nog uit liberalen bestond, werd Piekema in 1910 gekozen tot raadslid. Hij zou dat blijven tot begin augustus 1935. In deze kwart eeuw heeft hij eveneens zitting gehad \n\n\n\n\u2013 vaak als voorzitter \u2013 in tal van maatschappelijke en politieke commissies en comit\u00e9s. Ook in het verenigingsleven was hij bestuurlijk actief. Zijn passie voor muziek kwam hem goed te pas bij zijn bestuurslidmaatschap van de Arnhemsche Orkest Vereeniging (1905-1910) en het presidentschap van de Arnhemsche Kamermuziek-Vereeniging (1919-1940). Hij moet het vermogen hebben gehad zijn kostbare tijd ef\ufb01ci\u00ebnt in te delen. Een belangrijke stap was zijn toetreding tot de gezondheidscommissie voor de gemeente Arnhem in december 1903. Deze commissie was een van de adviserende organen van het gemeentebestuur bij zijn gezondheidsbeleid. Zij was samengesteld uit verschillende deskundigen, zoals artsen, juristen, apothekers, scheikundigen en andere specialisten. Piekema\u2019s lidmaatschap van de gemeenteraad \u00e9n van de gezondheidscommissie was in het belang van de volksgezondheid: in de loop der jaren leerde hij immers beide instanties van binnenuit goed kennen. Niet onbelangrijk voor Arnhem en omliggende gemeenten was de periode dat Piekema voorzitter was van de Vereeniging voor Vreemdelingenverkeer (VVV). In april 1915 werd hij benoemd tot hoofd van het dagelijks bestuur. Onder zijn leiding maakte het lokale vreemdelingenverkeer een bloeiperiode door, zoals ook blijkt uit een reactie van leden van de Haagse VVV die in april 1926 een bezoek aan Arnhem brachten. Zij stelden vast dat de Arnhemse VVV een en al leven was en dat bij hen \u201cden dood in den pot\u201d heerste. De Arnhemse VVV werd zelfs \u201ceen bewijs van zeer gevorderd locaal patriottisme\u201d genoemd. Naast de bevordering van het toerisme had de VVV Arnhem ook als doelstelling de vestiging van welgestelden te stimuleren. Door middel van nationale propaganda en later ook intensieve werving in Nederlandsch-Indi\u00eb, maakte men reclame voor \u2018Arnhem als plaats van vestiging\u2019. In 1926 \u2013 het laatste jaar dat Piekema het voorzitterschap van de VVV bekleedde \u2013 maakte hij samen met de secretaris en bankier H. Lamsvelt een propagandareis van vier maanden door Nederlandsch-Indi\u00eb. Van begin januari tot eind april werd onderweg in bioscopen en andere gelegenheden de \ufb01lm \u2018Arnhem en Omstreken\u2019 vertoond, die altijd voorafging door een inleiding van Piekema of van Lamsvelt. Arnhem werd daarbij gepromoot als \u201c\u2026 een stukje Hollandsch natuurschoon, vol van wijdsche [sic] rust en heerlijkheid, waar de energie een verjongingskuur zou ondergaan.\u201d In 1918 was deze \ufb01lm door de \ufb01lmpionier Willy Mullens gemaakt in opdracht van de gemeente Arnhem en de plaatselijke VVV. Het is aannemelijk dat deze reis ook een verband had met het grootschalige evenement in de zomer van 1928: de \u2018Indische Tentoonstelling Arnhem\u2019 (ITA) in park Zypendaal. Tot op hoge leeftijd bleef Piekema zijn medische beroep uitoefenen. In september 1944 werd hij echter, evenals alle Arnhemse ingezetenen, door de Duitse bezetter gedwongen zijn woonplaats \u2018veiligheidshalve\u2019 te verlaten. Hij vertrok naar Ugchelen, gemeente Apeldoorn, waar zijn oudste zoon huisarts was. Daar werd hij opgevangen in een geknakt gezin omdat zijn zoon, die in het verzet zat door de Duitsers was opgepakt. Na enige tijd verhuisde Johannes Piekema naar zijn oudste dochter aan de Ugchelsegrensweg. Uiteindelijk zou de oogarts in 1946 overlijden in een rusthuis te Apeldoorn. Niet meer dan een familiebericht en een artikeltje van de redactie van de Arnhemsche Courant maakten Piekema\u2019s overlijden bekend. Drie dagen na zijn overlijden werd hij bijgezet in het familiegraf op begraafplaats Moscowa. Dit graf, dat ten noordwesten van de Weg langs de Begraafplaatsen lag, werd in 1994 geruimd. Niets herinnert meer aan de markante persoon Johannes Piekema.", "Otto van Tuyl": "Otto van Tuyl was voorbestemd om landbouwer te worden, zoals de broers van zijn vader, in Gameren, een klein dorp in de Bommelerwaard. Maar het lot besliste anders; zijn levensloop werd bepaald door een onbesuisde daad van zijn vader. Op 16 april 1663 kwam hij als tweejarig jongetje, samen met zijn ouders, met het schip De Bonte Koe aan in Nieuw Amsterdam. Zijn vader, Jan Otten, was na het plegen van een doodslag in een herberg in Hellouw gevlucht voor Justitie. Otto\u2019s voorouders behoorden tot de lage landadel in de Tielerwaard, waar zij gedurende enkele generaties heren van Est waren. Zijn voorvader Sander Reyersz had zich in Brakel gevestigd, waarna zijn overgrootvader Jan Sandersz door zijn huwelijk naar Gameren verhuisde. Jan Sandersz behoorde daar tot de rijkere landbouwers, maar zijn zoon Otto Jansz kwam in de problemen en bij diens dood in 1666 was zijn gehele bezit bezwaard met schulden. Het was niet de enige ramp die hem overkwam. Op 23 januari 1662 bracht zijn zoon Jan Otten, met zijn broer Geerlof en vier andere dorpsgenoten, een bezoek aan Hellouw aan de overzijde van de Waal. In de herberg in die plaats kregen twee van hun vrienden \u2019s avonds ruzie, waar Jan Otten zich in mengde. Er werden messen getrokken en in het daaropvolgende gevecht verwondde Jan Otten zijn dorpsgenoot Wouter Mertensz de Graeff. Hulp van twee gewaarschuwde chirurgijns was tevergeefs en Wouter Mertensz bloedde dood aan verwondingen in zijn arm en schouder. Jan Otten moet onmiddelijk gevlucht zijn, want bij de verdere rechtsgang is hij niet meer aanwezig. Het gerecht handelde snel, want al de volgende ochtend liet het beslag leggen op de bezittingen van de voortvluchtige. Op 3 juni 1662 werd te Zaltbommel het vonnis over hem uitgesproken. De uitspraak luidde \u201cdat die betichte in handen van justitie comende, metten sweerde gedeelt sal worden datter de doot nae volge, off fugatieff blijvende dat sijne goederen den fisque sullen werden toe erkent\u201d. Deze doodstraf is nooit voltrokken want Jan Otten wist uit handen van de justitie te blijven. Hoe hem dat is gelukt en waar hij verbleef in het jaar dat verliep tussen de doodslag en zijn vertrek vanuit Amsterdam naar Amerika, is niet bekend. Maar de gewelddadige gebeurtenissen in de Tieler- en Bommelerwaard hadden onbedoeld tot gevolg dat volgende generaties Van Tuyl in de Noord-Amerikaanse koloni\u00ebn zouden opgroeien. Jan Ottens jonge vrouw Geertruijt Jans van Lent moet de overtocht met gemengde gevoelens hebben ondergaan. Voor een kleindochter van de rentmeester Mathijs van \u2019s Gravenweert uit een familie van gouden zilversmeden zal de vlucht een vernedering zijn geweest. Opmerkelijk is dat zij in kerkregisters in New York wordt vermeld als Geertruyt Jans van \u2019s Gravenweert en niet als Geertruijt Jans van Lent. In Nieuw\n\n\n\n\n\nAmsterdam \u2013 vanaf 1664 New York \u2013 werd Jan Otten schipper; hij woonde vanaf circa 1685 in de tegenwoordige Wallstreet. Bij zijn overlijden liet hij acht kinderen na; de twee jongsten Abraham en Isaac (een tweeling) hebben tot op vandaag nakomelingen in de rechte lijn. Geertruijt hertrouwde op 6 augustus 1696 met Teunis Jansen Lanen van Pelt. Otto van Tuyl trad in de voetsporen van zijn vader en werd schipper en scheepstimmerman. Op 10 juni 1693 trouwde hij met Grietje Dirks, dochter van Dirck Evertsz Fluyt en Elizabeth Lubberts. Hij moet toen al zeereizen hebben gemaakt. In 1695 vond zijn eerste grote zeereis plaats. Het was de periode van oorlogen tussen Engeland en Frankrijk en de gouverneur van New York, Benjamin Fletcher, gaf kaperbrieven aan een zekere John Hore met het doel Franse schepen in de Canadese wateren aan te vallen. Hore veroverde het Franse schip St. Paul en herdoopte het in John and Rebecca. Met dit schip voer hij in december 1695 uit, richting Madagascar, waar zijn zwager Richard Glover al als slavenhandelaar en kaper opereerde. Aan boord van de John and Rebecca bevonden zich Otto van Tuyl en zijn veertien jaar jongere broer Aert. Otto was verantwoordelijk voor de fouragering en Aert was timmerman. In april 1696 arriveerde het schip in de wateren rond Madagascar. Vandaar werd de reis voortgezet naar de Rode Zee, waar verschillende schepen werden gekaapt en vervolgens naar de Perzische Golf waar hetzelfde gebeurde en ook dorpen langs de kust werden overvallen. Tegen het eind van het jaar was het schip weer terug op St. Mary\u2019s-eiland, nabij Madagascar, een berucht toevluchtsoord voor piraten. Hier stierven veel bemanningsleden, onder wie Hore zelf. In de daaropvolgende periode volgden gevechten tussen piraten onderling en tussen hen en bewoners van Madagascar. Aert van Tuyl, die nog ongehuwd was, bleef op Madagascar en schijnt de rest van zijn leven daar te hebben doorgebracht als kaper en goud- en slavenhandelaar. Otto wilde terug naar Amerika, maar voor het zover was maakte hij nog enkele kaperreizen in de Indische Oceaan op het schip Resolution, onder bevel van Robert Culliford. Meerdere Arabische en Turkse schepen werden overmeesterd. Volgens getuigenissen van piraten en overlevenden werden bij een van de acties \u2013 de kaping van het Turkse schip Grote Mahomet \u2013 meer dan driehonderd passagiers en bemanningsleden gedood. De buit was enorm, volgens een getuige 2,5 miljoen roepia\u2019s. In december 1698 was hij weer terug op St. Mary\u2019s-eiland, waar hij voor de thuisreis aanmonsterde op de Nassau, onder Giles Shelley. Terugkeren naar New York was niet zonder risico. De kapiteins onder wie hij had gevaren, hadden weliswaar kaperbrieven, \n\n\n\nmaar in de praktijk waren zij meer op eigen gewin uit geweest. En dat gold ook voor Van Tuyl. Gouverneur van New York was inmiddels Richard Coote, Earl of Bellomont, die hard optrad tegen de piraten. Verscheidene passagiers van de Nassau werden snel na aankomst gearresteerd en ook Otto van Tuyl werd op 14 juni 1699 verhoord. Hij ontsprong echter de dans, vermoedelijk na betaling van steekpenningen. Het kapitaal dat hij bezat stelde hem in staat om een huis te kopen in Smith Street, dicht bij de East River, op dat moment een van de betere buurten in New York. En hij begon een loopbaan als koopman, goederen vervoerend met name vanuit de Caribische eilanden naar New York. Maar de zee bleef hem trekken. Nieuwe kansen deden zich voor toen er weer eens oorlog uitbrak tussen Engeland en Frankrijk en de bestuurders in New York nieuwe kaperbrieven uitgaven. In januari 1704 kreeg Van Tuyl bevel om \u201cto provide a sufficient boat and to take with you twenty \ufb01ve men compleatly armed and you are therewith immediately to sayle towards Sandy Hook to discover a French privateer and you are likewise to take sieze, burn or destroy any boat or canoos belonging to the said French privateer ...\u201d. Otto van Tuyl schijnt deze en vergelijkbare opdrachten naar tevredenheid te hebben uitgevoerd. Het leidde tot een belangrijker commando. Hij werd benoemd tot gezagvoerder op de 120 ton metende Castel del Rey, als opvolger van Adrian Claver. Deze was van zijn commando ontheven nadat zijn bemanning geweigerd had het gevecht aan te gaan met een Frans schip voor de kust van New York. De opdracht voor Van Tuyl was het aanvallen van Franse schepen in de Caribische Zee. Half december voer Van Tuyl met een bemanning van 145 koppen uit voor wat zijn laatste reis zou worden. Slecht weer en een ongunstige wind hielden het schip op en op 19 december liep het aan de grond op zandbanken ten zuiden van Long Island, tussen Staten Island en Sandy Hook. Overslaand water en de kou kostten het grootste deel van de bemanning het leven; slechts dertien overleefden de ramp. Enkelen bereikten met boten de kust, anderen werden gered door kustbewoners die er met hun boot in slaagden bij het schip te komen. Otto van Tuyl weigerde zijn schip te verlaten. Een getuige die het schip wist te bereiken, verklaarde \u201cthat Captain Van Tuyl did not attempt to leave the vessel but sat in the shrouds and prayerfully sang the 130 Psalm in the Dutch language\u201d. Uit de diepten roep ik tot U, o Heere. De Boston Newsletter deelde mee dat de omgekomen bemanningsleden merendeels Engelsen, Ieren en Schotten waren, aangevuld met in Amerika geboren Nederlanders. Geboren in Gelre, dat hij nauwelijks heeft gekend, stierf Otto van Tuyl, ruim veertig jaar oud, als onderdaan van de Engelse koning en inwoner van de grote Engelse kolonie in Amerika. Nazaten van zijn jongste broers zouden zeventig jaar later vechten in de Onafhankelijkheidsoorlog, zowel aan de Engelse als de Amerikaanse kant. Otto van Tuyl zelf liet drie kinderen na, waarvan de jongste, Margaret, werd geboren een half jaar na de dood van haar vader. Zijn weduwe Grietje en de kinderen bleven niet onverzorgd achter. Zijn oudste dochter Anna sloot een goed huwelijk met Samuel Lawrence. Zijn enige zoon Dirck had onroerend goed in New York, maar bleef kennelijk ongehuwd. Zo liet Otto van Tuyl wiens naam doordrong tot boeken over Amerikaanse piraten wel een herinnering, maar geen nageslacht na.", "Jeanne Marie Minkman": "Jeanne Marie Minkman bracht haar jeugd door in het centrum van Arnhem. Samen met haar ouders en twee broers woonde ze in een huis met veranda en tuin aan het Roermondsplein 31. De huiskamer van het grote huis was sfeervol ingericht met mooie, antieke meubels die grotendeels afkomstig waren uit de nalatenschap van de eerste vrouw van haar vader. Achterin de tuin bevond zich een gymnastiekzaal, waar haar vader het beroep van gymnastiekonderwijzer uitoefende. Samen met zijn compagnon Eduard Hendrik van der Hell gaf hij daar onderwijs, gymnastiek (pedagogische \u00e9n orthopedische), dansen en schermen. Jeanne Marie trad in de sportieve voetsporen van haar vader. Na het doorlopen van de lagere school en Gemeentelijke HBS aan het Willemsplein leerde ze eerst voor onderwijzeres. Daarna behaalde ze de lagere akten Frans en Duits en vervolgens de akte Middelbaar Gymnastiek. Voor deze laatste akte vertrok ze op 29 maart 1905 naar Utrecht om aldaar te studeren voor het examen. Jeanne Marie kwam in te wonen bij David Christiaan Breckheisen uit Oosterbeek en diens vrouw Johanna Hendrica Plieger aan de Kromme Nieuwegracht 94. Met de graad \u2018aspirant lerares gymnastiek\u2019 op zak, keerde ze op 22 september van dat jaar naar haar geboortestad Arnhem terug. Ze trok op 2 oktober in bij haar ouders, die inmiddels aan de Rijnkade 84 woonden. Later vertrok Jeanne Marie voor een tweede maal naar Utrecht om er ditmaal te studeren voor het examen van het Genootschap voor Heilgymnastiek, een organisatie die haar vader \u2013 samen met H. van Kreel en J.G. Reijs \u2013 had opgericht. Ze behaalde haar diploma op 27 augustus 1910. Als gediplomeerd heilgymnaste en masseuse kon Jeanne Marie meteen bij haar vader aan de slag. Deze voormalige directeur van het Arnhemse Zander-instituut had rond 1900 aan de Rijnkade weer een gewone praktijk voor heilgymnastiek en massage geopend. Op 24 oktober 1912 kwam er op abrupte wijze een einde aan de innige samenwerking tussen Jeanne Marie en haar vader. Die donderdag omstreeks acht uur \u2019s avonds werd hij op de Steenstraat, ter hoogte van apotheek Miedema, geschept door een wagen van de elektrische tram. De klap kwam zo hard aan dat hij nagenoeg terstond aan zijn verwondingen overleed. Waarschijnlijk had haar vader, die sinds zijn kinderjaren aan een oog blind was, de tram vanuit Velp niet zien aankomen. Het nieuws van zijn tragische dood bracht bij Jeanne Marie zo een shock teweeg, dat ze er zelf een afwijking aan overhield: de rest van haar leven bleef ze voortdurend met haar hoofd schudden. Na de dood van haar vader verhuisde Jeanne Marie met haar moeder in het voorjaar van 1913 naar de Sweerts de Landasstraat 10. Hier zette Jeanne Marie de praktijk in haar eentje voort. Dit nieuwe huis was wederom groot genoeg om priv\u00e9leven en werk te combineren. Op de benedenverdieping bevond zich, naast de woonkamer en de keuken, de wachtkamer voor de pati\u00ebnten en de behandelkamer, die de uitstraling van een martelkamer had. Er bevonden zich namelijk vele vernuftige toestellen, zoals een stoel met beweegbare\n\n\n\narmen, en allerlei soorten gewichten van hout. Pati\u00ebnten die om de \u00e9\u00e9n of andere reden niet in de praktijk aan de Sweerts de Landasstraat konden komen, bezocht Jeanne Marie thuis. Omdat ze vanwege haar zwakke hart de hellende straten moeilijk te voet kon begaan, had ze een zich motorfiets aangeschaft. Met dit voertuig, dat in die jaren een echte bezienswaardigheid was, legde Jeanne Marie regelmatig huisbezoeken af. De aanschaf van deze motor\ufb01ets was opzienbarend te noemen, want exorbitante uitgaven waren voor haar doorgaans uit den boze. Jeanne Marie leidde namelijk een Spartaans leven. Het woord soberheid stond bij haar hoog in het vaandel. Ze was zowel streng voor zichzelf als voor haar omgeving. Zo nam ze iedere ochtend een ijskoude douche en weigerde ze pertinent een korset te dragen. Haar gewicht hield ze dan ook nauwlettend in de gaten. Het grote huis kende heel lang geen elektrisch licht, maar gaskousjes. Bovendien was het er altijd steenkoud. En als er familie op bezoek kwam, werden de nichtjes meteen aan het werk gezet: ze moesten krantenpapier in reepjes knippen, die op de ouderwetse houten plee de rol van toiletpapier gingen vervullen. Het was niet alleen een karaktertrek, want het is aannemelijk dat aan Jeanne Marie\u2019s zuinige levenswijze vooral haar financi\u00eble situatie ten grondslag lag. Waarschijnlijk had ze het niet breed, wat de jarenlange aanwezigheid van een oudere kostgangster zou kunnen verklaren. Net als vader Evert en oom Jan Minkman (18521916) greep ook Jeanne Marie in haar vrije tijd regelmatig naar de pen. Ze schreef gedichten, toneelstukken en cantates. Met de eenakter Wordt wakker! (circa 1908) sleepte ze zelfs een prijs in de wacht. De redactie van het Maandblad voor Vrouwenkiesrecht had een prijsvraag uitgeschreven met het oogmerk een toneelstukje te verwerven waarin het vrouwenkiesrecht zou worden gepropageerd. De inzending van Jeanne Marie werd bekroond. Het stuk is geen literair hoogstandje, maar het geeft wel een redelijk beeld van Jeanne Marie\u2019s vooruitstrevende denkbeelden over het vrouwenkiesrecht. Ook met de kindercantate Een Bruiloft in den Riddertijd oogstte ze succes. Het stuk werd in Arnhem herhaaldelijk met enorme bijval opgevoerd. Terwijl Marinus Vletter, componist en organist bij de Arnhemse Remonstrantse Gemeente, het arrangement voor de cantate voor zijn rekening nam, zette zijn zus Cato Vletter menig gedicht van Jeanne Marie op muziek. Uit haar gedichten over bijvoorbeeld de Tweede Wereldoorlog spreekt haar afkeer van geweld, onrecht en onderdrukking, haar godvruchtigheid en\n\n\n\nhaar betrokkenheid bij de gekwelde medemens. In september 1945 schreef ze een lofzang op de zwaar verminkte Eusebiustoren:\n\n\u2018Arnhems toren\u2019 Een snik dringt naar mijn keel om onzen toren, Den \ufb01eren, ouden toren mijner stad. \u2018k Zal nooit je warme stemgeluid meer hooren. N\u00f9 weet ik pas, h\u00f2e lief \u2018k je heb gehad. Nog telkens klinkt je klokketoon me in de ooren. Mijn oog zoekt als vanouds je wijzerplaat. Ik heb een ouden, trouwen vriend verloren. Je viel ten offer aan den volkrenhaat. Mijn doode toren, stil ga \u2018k langs je puinen, Het hart beklemd door \u00e0l \u2018t verwoeste schoon. Hoor \u2018k \u2018t orgel met zijn plechtige bazuinen? Van zangerskoor een machtigen jubeltoon? De vrijheid wordt nooit zonder smart geboren. Een vrijheidshymne zingt de bouwval van mijn toren.\n\nUit menig gedicht van Jeanne Marie is op te maken dat ze een eenzame vrouw was. Er was geen man in haar bestaan om de dagelijkse geneugten van het leven \n\n\n\nmee te delen; er was geen kind dat haar aandacht opeiste. Ze leefde alleen met haar moeder en een kostgangster \u00e9n voor een schare pati\u00ebnten. Pas jaren na de dood van haar moeder ging er een man een rol van betekenis in Jeanne Marie\u2019s leven spelen. Op uitzonderlijk hoge leeftijd leerde ze de weduwnaar Willem Tangerink kennen. Het klikte meteen tussen deze voormalige handelsreiziger en Jeanne Marie. Vooral zijn humanistische geest, mystieke aard en spiritistische aanleg trokken haar erg aan. Op 7 februari 1951 gaf de inmiddels zevenenzestigjarige Jeanne Marie haar ja-woord aan de eveneens bejaarde Willem Tangerink. Zeveneneenhalf jaar later kwam er door het overlijden van Jeanne Marie, tengevolge van een hartstilstand, een einde aan het huwelijk. Twee dagen na haar overlijden werd Jeanne Marie op de begraafplaats Moscowa begraven.", "Adriana Roelandina Hol": "Geboren op de boerderij waar reeds haar grootvader het gemengd bedrijf (fruitteelt en veeteelt) had uitgeoefend, volgde Jaan Hol de weg die in haar milieu voor een jonge vrouw met intellectuele gaven openlag: zij leerde voor onderwijzeres, aan de normaalschool te Rhenen. Na de hoofdakte studeerde zij verder voor de akte Middelbaar Nederlands, en toen ze ook deze behaald had, werd zij lerares aan de handelsschool te Amersfoort. Met de MO-akte was haar studiezin nog niet bevredigd: zij besloot Nederlandse letteren te gaan studeren aan de Rijksuniversiteit Utrecht. Om zich te prepareren op het staatsexamen dat toegang tot de universiteit verleende, zegde zij haar baan in het onderwijs op, maar eenmaal studente combineerde zij haar studie met een docentschap aan de industrieschool te Terborg, waar ze ook na haar studie bleef werken. Het onderwijs is zij haar leven lang trouw gebleven; tot aan haar pensioen (op 65-jarige leeftijd) stond zij voor de klas, de laatste jaren te Tiel. Ook met de afronding van haar universitaire studie, in 1932, was voor Jaan Hol niet het einddoel bereikt. Ge\u00efnspireerd door een opmerking van de Leidse hoogleraar G.G. Kloeke in De Nieuwe Taalgids van datzelfde jaar (\u201cWelke doctorandus onderzoekt de route Hilversum-Enschede nu eens naar links en naar rechts op zijn participia en praeterita?\u201d) zette zij zich aan haar onderzoek, dat op 29 februari 1937 bekroond werd met een academische promotie, niet bij Kloeke, maar aan de Utrechtse academie waar zij gestudeerd had, bij C.G.N. de Vooys. Twee jaar later, dus in 1939, overleed haar vader, en nam Hol het Ingense fruitteeltbedrijf over. De praktische zaken liet ze over aan een bedrijfsleider, maar de eindverantwoordelijkheid hield ze zelf in handen. Niet zonder genoegen: bij offici\u00eble gelegenheden gaf ze voortaan als beroep steevast \u2018fruitteelster\u2019 op. Haar bekendheid verwierf ze echter met het werk dat ze, naast het onderwijs en de landbouw, onbezoldigd verrichtte: de dialectologische (maar ook volkskundige, naamkundige, streekhistorische, etc.) wetenschap. Jaan Hol behoort tot de drie vrouwen, rond de vorige eeuwwisseling geboren, die in een volstrekt door mannen gedomineerde (taal)wetenschap zeer belangrijke bijdragen hebben geleverd aan de ontwikkeling van de Nederlandse dialectologie. De andere twee zijn Louise Kaiser (1891-1973) en Jo Daan (geboren 1910). Hun invalshoek was verschillend. Kaiser benaderde haar onderwerp experimenteel-fonetisch, met voor die tijd zeer revolutionaire metingen van fysieke waarden. Daan heeft als een van de eersten de in de Verenigde Staten ontwikkelde sociolingu\u00efstiek naar Nederland gebracht. Hol is in de Nederlandse dialectologie een van de meest zuivere representanten van de geogra\ufb01sche methode geweest. Daarin was zij minder dan Kaiser en Daan vernieuwend. In feite is zij\n\n\n\nheel trouw in het spoor van Kloeke gegaan, tot in de ondertitel van haar dissertatie toe. Een dialectgeographisch-historisch onderzoek vertoont, zoals Heeroma al opmerkte, duidelijk reminiscenties aan Kloekes tien jaar eerder gepubliceerde werk over de Hollandse expansie, waarvan de ondertitel luidt: Proeve eener historisch-dialectgeographische synthese . Er zijn in de dialectologie geen boeken aanwijsbaar die sterker de geest van Kloekes baanbrekende werk ademen dan Hols dissertatie (die als gezegd niet onder zijn leiding geschreven werd). Hols zakelijke beschrijving van de door haar gevonden feiten mist evenwel de brille die uit het denken van Kloeke spreekt. Positiever geformuleerd is ook wel eens gezegd dat zij zich minder dan Kloeke (en anderen) liet verleiden tot speculaties of aanvullingen uit de fantasie waar de werkelijkheid van de feiten tekort schoot. Gemeenschappelijk aan het werk van Kloeke en dat van Hol is de enorme hoeveelheid veldwerk die ervoor verricht is. Fysiek moet dit ook zwaar geweest zijn, omdat van gemotoriseerd vervoer nog geen gebruik werd gemaakt. Toch waardeerde Hol dit aspect van haar onderzoek wel degelijk. In de inleiding van haar voor de rest zo zakelijke dissertatie komen we de volgende ontboezeming tegen:\n\n\u201cHonderden kilometers zijn per fiets afgelegd om dit resultaat te bereiken, ik heb daarbij intens genoten van het landschap, zowel bij mild voorjaarsweer, als bij warme zomerdagen. Ik heb daarbij vaak de grote wegen moeten verlaten, heb gefietst langs aardige bospaadjes, langs smalle wegjes door de korenvelden, soms modderig en vuil, en ook wel dwars door de weilanden heen. Ik heb genoten van de schoonheid der kleine dorpjes en der oude hoeven, die tussen forse bomen verscholen verspreid liggen over het wijde Twentse land. Ik heb mijn proefpersonen moeten opdiepen in plaatsen, die als toeristenoorden totaal van karakter waren veranderd, waarin het dialect nog maar door enkelen gekend werd en ook in grote fabriekssteden, waar de streekspraak nog wel meer in ere was, maar waar het moeite kostte personen, die belangstelling hadden voor taalonderzoek uit te vinden. Ik heb mij gevoeld als een ontdekkingsreiziger: wat zou de volgende plaats mij leren, zou ik mensen kunnen vinden, die lust hadden mij te woord te staan en zou ik de vormen, die ik nodig had te horen krijgen?\u201d\n\nHaar dissertatie, voorafgegaan door twee artikelen over het pronomen \u2018gij\u2019 (in 1934 en 1936), vormde de eigenlijke ouverture tot een lijst van nog 23 andere bijdragen aan bundels en tijdschriften, vijf kaarten in de Taalatlas van Noord- en Zuid-Nederland , en het \u2018levenswerk\u2019 De Betuwe , uit 1957. In dit aantrekkelijk geschreven en vormgegeven boek (de bloesems op de omslag vormden een sieraad voor menig boekenkast) vatte Hol haar kennis \u2013 niet alleen dialectologische kennis \u2013 samen van een gebied waar zij als geen ander thuis was. Het is ook dit boek geweest dat haar buiten de kring van vakgenoten beroemd maakte, en die bekendheid is tot op de dag van vandaag blijven bestaan. Naast deze werken, die zij als enige auteur schreef, was Hol medesamensteller van twee a\ufb02everingen van de Reeks Nederlandsche Dialect-atlassen (RND). In deel 10 zijn 116 opnamen van haar hand te vinden, in deel 12 zijn dat er 47. Ook voor de RND heeft zij dus zeer veel gereisd, en de opnamen, die zij om de informanten niet te zeer te belasten over twee sessies spreidde, namen veel tijd in beslag. Jo Daan, die zelf ook een deel van de RND maakte, heeft berekend dat elke opname haar meer dan acht uur werken en reizen kostte. Men moet daarbij bedenken dat Hol dit combineerde met haar docentschap en haar bezigheden voor het fruitteeltbedrijf. En met een druk sociaal leven, want vakgenoten herinneren zich nog dat zij vrijwel nooit op wetenschappelijke bijeenkomsten ontbrak. Met dezelfde hartelijkheid waarmee ze daar haar collega\u2019s sprak, ontving ze hen ook op haar boerderij in Ingen. Geen van de beide RND-delen waaraan Jaan Hol meewerkte, heeft ze in druk gezien. Op 15 mei 1965, een week nadat ze zeventig zou zijn geworden, zou haar (in een bijeenkomst van vakgenoten) het eerste, in leer gebonden exemplaar van haar Dialektatlas van Oost-Noord-Brabant, de Rivierenstreek en Noord-Nederlands-Limburg (RND deel 10) worden aangeboden. Twee maanden daarv\u00f3\u00f3r overleed zij, vrij plotseling, aan een hartkwaal. Na haar dood eerde men de grote betekenis die Adriana Roelandina Hol heeft gehad voor de kennis van de Betuwe, het Betuws, en de dialecten van heel Gelderland en Midden-Nederland, door het Dorpsplein in haar geboorte- en woonplaats Ingen om te dopen in het Dr. A.R. Holplein.", "Adriaan de Beijer": "De familie De Beijer behoorde tot een geslacht van vermogende protestantse Nijmeegse regenten. De grootvader van Adriaan, Justinus de Beijer (17051772), was schepen en burgemeester van Nijmegen, maar had ook contacten op letterkundig en natuurwetenschappelijk terrein in het hele land. Adriaans vader Leonard de Beijer was vele jaren secretaris van de Raad en de magistraat van Nijmegen. Hij was gehuwd met de Haagse burgemeestersdochter Alida Cornelia van der Goes. Uit het huwelijk van Leonard de Beijer en Alida van der Goes werden vijf kinderen geboren, waarvan Adriaan het tweede kind was. Adriaans oudere broer Philip Jacob werd \u2018controleur der in- en uitgaande rechten\u2019 en tijdens het bewind van Lodewijk Napoleon was hij verbonden aan de ambassades in Kopenhagen en Lissabon. Adriaans zuster, Maria Elisabeth Geertruida, trouwde in 1800 met de Nijmeegse bestuurder Johan Diederik van der Brugghen, die gelieerd was aan de vooraanstaande familie Singendonck. Hun zoon Justinus Jacob Leonard van der Brugghen, die Adriaan de Beijer dus met \u2018oom\u2019 moest aanspreken, bracht het tot president van de Nijmeegse rechtbank, en in de jaren 1856-1858 was hij kabinetsformateur en minister van Justitie. Van Adriaans jeugd op kasteel Hulsen en in het ouderlijke patrici\u00ebrshuis aan de Burchtstraat is heel weinig bekend. Bij de belegering en verovering van Nijmegen in december 1794 gebruikten de Franse troepen kasteel Hulsen als hun hoofdkwartier. In een briefje dat vanuit de stad was verzonden, had zijn vader de 21-jarige Adriaan gevraagd, om in opdracht van de Franse bevelhebber Souman enkele tientallen soldaten tijdelijk op kasteel Hulsen te huisvesten. Het is onbekend of en waar Adriaan een academische studie heeft gevolgd. Hij had blijkbaar voldoende kennis verworven om zijn vader, die in 1800 overleed, op te kunnen volgen als raads- en stadssecretaris van Nijmegen. Hij ging als vrijgezel een aantal jaren later aan de Duivengas wonen, waar ook zijn zuster Maria en haar echtgenoot Van der Brugghen in 1802 een herenhuis \n\n\n\nbezaten. Adriaan kocht reeds in 1799 als buitenverblijf een kleine villa aan de Pompweg in Ubbergen. Naast zijn functie van secretaris aanvaardde hij in 1811 de benoeming tot griffier bij het Nijmeegse Vredegerecht. Voor een gegoed man als Adriaan was dat een erebaan die slechts 158 gulden per jaar opleverde. Toen dit gerecht in 1838 opging in een nieuwe arrondissementsrechtbank, werd Adriaan verzocht om ook daarvan griffier te worden. Hij aanvaardde de functie toen echter niet \u201com zijne gevorderde jaren en ligchamelijke ongemakken\u201d, hij was inmiddels 65 jaar. Ook het verzoek om plaatsvervangend kantonrechter te worden, wees hij af. Adriaan de Beijer bleef zijn leven lang ongehuwd. Brieven van zijn vader en zijn broers getuigen van zijn vele pogingen om een echtgenote te vinden. Zij spraken hem moed in en deden hun best om de door hem verkozen vrouw en haar ouders te be\u00efnvloeden, maar tevergeefs. Reeds op jeugdige leeftijd interesseerde hij zich sterk voor planten en bomen. Zijn passie kan zijn opgewekt door de grote belangstelling van zijn grootvader en zijn vader op dit gebied, en zal zeker zijn bevorderd door de prachtige tuinen en parken met exotische bomen van kasteel Hulsen. Ook Adriaans broers hadden interesse voor de natuur. Frank en Philip informeerden hem regelmatig vanuit Parijs en Kopenhagen over botanisch belangwekkende zaken die zij daar in verzamelingen en bibliotheken aantroffen. Zoals gebruikelijk in die tijd, zonden ze elkaar ook planten en dieren om te determineren. Zo berichtte zijn broer Frank hem uit Parijs dat de voorwerpjes die hij op verzoek van Adriaan door een hoogleraar had laten onderzoeken, waarschijnlijk insecteneieren waren. Adriaan de Beijer beoefende echter ook de praktijk van tuinieren en bosbouw. Spoedig nadat hij op zijn kleine buitenplaats in Ubbergen (zijn \u2018optrek\u2019 zoals hij het huis soms noemde) was gaan wonen, begon hij daar planten en boomsoorten te kweken. Mede daardoor werd Adriaan ook buiten zijn familiekring steeds meer gewaardeerd en geraadpleegd vanwege zijn praktisch-botanische kennis. Nu eens was het iemand die Adriaan bedankte voor de hem gezonden \u2018ouvrages de botanique\u2019 of informatie over planten, dan weer stelde iemand hem een vraag over het soort riet en biezen uit de Biesbosch waarmee stoelen en daken werden bekleed. In 1801 viel Adriaan de eer te beurt voor de nationale landbouwenqu\u00eate van Jan Kops informatie over het district Nijmegen te mogen leveren. Hij merkte bij zijn rapportage op dat zijn landbouwkundige kennis gering was, maar dat hij zich daarvoor had laten adviseren door ervaren landbouwers. Op grond van zijn grote bosbouwkundige kennis werd hij in 1803 benoemd in een departementale commissie die zich bezighield met de bestrijding van meikevers, die vooral in Gelderland de uitgestrekte monoculturen van eikenhakhout vele jaren achtereen kaalvraten. Toen in oktober 1805 in alle provincies op initiatief van Kops \u2018Commissies van Landbouw\u2019 werden opgericht om de landbouw, veeteelt en bosbouw te verbeteren, was het logisch dat Adriaan de Beijer daarvan lid werd. Daardoor werd hij in een kring van Gelderse landgoedbezitters opgenomen waarvan de meeste leden zich voorlopers toonden bij vernieuwingen in de land- en bosbouw: Johan Willem Frederik van Spaen van Biljoen, de Nijmeegse grootgrondbezitter Frans Godart van Lijnden van Hemmen, Allard Philips van der Borch van Verwolde en de bekende grootgrondbezitter en dichter- landbouwkundige Antoon Christiaan Wijnand Staring van de Wildenborch bij Vorden. Adriaan de Beijer bleef tot zijn overlijden in 1843 lid van deze commissie. Met Van Lijnden van Hemmen, die zowel op zijn bezit in het Nederrijkswald als op De Hemelse Berg bij Oosterbeek nieuwe boomsoorten kweekte, wisselde hij boomzaden en plantgoed uit. Vooral Van der Borch had een grondige kennis van naald- en loofboomsoorten en door zijn praktijkproeven had hij een wezenlijke invloed op de ontwikkeling van de bosbouw in Nederland. De vruchtbare contacten van Adriaan binnen dit \u2018netwerk\u2019 van pioniers blijkt bijvoorbeeld uit het feit dat Van der Borch hem in 1806 vroeg om hem \u00e9\u00e9n \u00e0 twee pond acaciazaad te zenden, 25 tot 50 planten van de parasolden en zaden van gele klaver en raaigras. Adriaan de Beijer experimenteerde in Ubbergen met diverse boomsoorten en beoordeelde hun bruikbaarheid voor timmerhout en, wat de acacia betreft, ook voor hakhout. In een publicatie vergeleek hij de teelt van acacia\u2019s met die van de populier, om tot de slotsom te komen dat de eerstgenoemde op grond van haar duurzaamheid de voorkeur verdiende. Hij had dus een vooruitziende blik: tegenwoordig wordt het acaciahout ( robinia pseudoacacia ) weer geteeld omdat het even duurzaam is als tropisch hardhout. Adriaan de Beijer was goed bevriend met zijn even oude collega in de Commissie van Landbouw A.C.W. Staring. In juni 1806 ontving Adriaan een brief van Staring waarin die hem vroeg een aantal soorten grassen te determineren. Staring constateerde zijn eigen \u201conkunde op het artikel van de Gramina \u201d (het onderwerp van de grassenfamilie). Hij verzocht Adriaan \u201cvan elk dezer planten drie \u00e0 vier helmen bij een te binden in een genommeerd reepjen papier, en van alles tesamen een pakjen te maken dat door ander gaas tegen \u2019t uitdroogen zoude kunnen bewaard worden\u201d. De Beijer werd gevraagd de planten per postkoets naar Zutphen te sturen zodat Staring, zoals hij schreef, \u201cde Planten volkomen frisch hier (in Vorden) zoude kunnen krijgen\u201d. Staring kreeg in 1832 van Adriaan een uitgebreid advies over het aanschaffen van een zo compleet mogelijke, betrouwbare \ufb02ora. Ook buiten Gelderland was De Beijer bekend in botanische kringen. Voor de Flora Batava verschafte hij veel informatie over de plantensoorten uit de omgeving \n\n\n\nvan Nijmegen. De samensteller J.L.G. de Geer van de flora Plantarum Belgii Confoederatie (1814) droeg dit werk op aan \u201czijn allerbeste vriend\u201d Adrianus de Beijer, \u201com uitdrukking te geven aan ons beider interesse en liefde\u201d. Ook in later verschenen flora\u2019s wordt Adriaan als belangrijke informant vermeld. Hij correspondeerde tevens met de Leidse botanicus Reinwardt en de Groningse hoogleraar plantkunde en landhuishoudkunde Herman van Hall, aan wie hij zijn herbarium, natuurwetenschappelijke verzameling en een deel van zijn bibliotheek heeft nagelaten. In de stad Nijmegen was De Beijer in 1821 betrokken bij de oprichting van een medicinale kruidentuin. De tuin diende volgens de oprichters\n\u201cvoor het vermeerderen van de kruidkundige en botanische kennis [...] temeer daar wij ons vereerd zien met de hulp van de in dit vak zoo zeer beroemden Heer A. de Beijer, die zich wel de moeite geven wil ons eenige planten te leren kennen\u201d. \n\nDe kruidentuin werd in 1828 opgeheven omdat het terrein verkocht werd voor nieuwbouw, maar vijf jaar later elders in de stad weer aangelegd. Ook bij deze heroprichting werd de \u2018Artsenijmengkundige Vereeniging\u2019 als initiatiefnemer geadviseerd door De Beijer. Adriaan de Beijer overleed op 5 februari 1843 in Ubbergen en werd bij de Nederlandse Hervormde kerk begraven. Zijn nalatenschap bestond, behalve uit zijn bibliotheek en natuurwetenschappelijke verzamelingen, uit een aanzienlijk bezit aan onroerend goed in Nijmegen en omgeving. Dat hij zich niet als een geleerd heer van stand gedroeg, komt tot uiting in zijn vriendschap voor zijn Ubbergense buurman Gradus Janssen, een eenvoudige arbeider. Hij liet hem zijn huis, het meubilair en een flink geldbedrag na. En Gradus\u2019 zoon Arnoldus kreeg \u201chet Klavier of de Piano welke hij gewoon is geweest dagelijks te bespelen\u201d.", "Gerard Geldenhouwer": "Gerit Geldenhouwer senior was kamerdienaar van de Gelderse hertogen Arnold en Adolf van Egmond en van Adolfs zuster Catharina. Gerards moeder, Richilda de Beijer, kwam uit een gegoede Nijmeegse familie. Zijn jeugd bracht Gerard door in zijn geboortestad. Uit deze jaren stamt zijn vriendschap met Frans van Cranevelt. In het huis van de laatste ontvingen beide jongens gezamenlijk hun eerste onderricht. In Deventer doorliep Geldenhouwer de befaamde Latijnse school, die werd geleid door Alexander Hegius. Vele andere Noordnederlanders die hun naam als humanistisch geleerde zouden vestigen, waren hier te zelfder tijd als leerling ingeschreven. Na zijn schooltijd ging Geldenhouwer studeren te Leuven. Omstreeks dezelfde tijd (in elk geval v\u00f3\u00f3r 1505) trad hij te Asperen als Augustijner koorheer in. In de academische \n\n \n\n\n\ngemeenschap gold hij als een veelbelovende jongeman die in de toekomst, met anderen, de fakkel van Desiderius Erasmus zou overnemen. Te Leuven bracht hij zijn eerste werken uit: De situ Zelandiae (1514), waaruit zijn belangstelling sprak voor geschiedenis en geogra\ufb01e, en \u2013 in navolging van Petrus Montanus, van wiens satiren hij in 1506/07 te Zwolle twee uitgaven bezorgde \u2013 Satyrae octo (1515; zes van de acht satiren had hij reeds ca. 1511/12 voltooid). In zijn satiren hekelde Geldenhouwer vooral bekrompen monniken en theologen, volgens de Engelse humanist Thomas More op een nog heel wat gepeperder wijze dan Erasmus had gedaan in de Lof der zotheid . Ook werkte Geldenhouwer ca. 1514-1516 voor de drukkerij van Dirk Martens, waar veel humanistische werken het licht zagen. Verscheidene van Erasmus\u2019 geschriften zijn door Geldenhouwer drukklaar gemaakt, alsook de eerste uitgave van de Utopia van Thomas More (1516), waaraan Geldenhouwer een gedicht toevoegde en waarvoor hij mogelijk zelfs de illustratie op de titelpagina vervaardigde. Een letterlijke bekroning van zijn schrijverschap vond plaats in 1517, toen hij in het Brabantse Tienen van keizer Maximiliaan I de lauwerkrans ontving voor zijn gedicht De Germanorum fortitudine . Omstreeks 1515 moet Geldenhouwer in dienst zijn gekomen van het Habsburgse hof, waar hij werd toegevoegd aan Filips van Bourgondi\u00eb (een bastaardzoon van hertog Filips de Goede), admiraal van Vlaanderen. Toen deze in 1517 bisschop van Utrecht werd, volgde Geldenhouwer hem naar de Domstad als secretaris. In zijn Utrechtse jaren vatte hij sympathie op voor de Hervorming; de vervolging van lutheranen stuitte hem tegen de borst, vooral waar zijn eigen vrienden het slachtoffer werden (Nicolaas van Broeckhoven, Cornelius Graphaeus). Brodeloos geworden na de dood van Filips in 1524 maakte Geldenhouwer enkele reizen door de Nederlanden en Duitsland, onder meer om in 1525 Luther te beluisteren in Wittenberg. Voorgoed gewonnen voor het protestantisme trad hij eind 1526 te Worms in het huwelijk. In de daaropvolgende jaren hield hij zich op in belangrijke centra van protestantisme als Augsburg en vooral Straatsburg, waar hij de achting verwierf van vooraanstaande reformatoren als Wolfgang Faber Capito en Martin Bucer. Een fikse ruzie met Erasmus ontstond in 1529, toen Geldenhouwer enkele fragmenten uit diens werk publiceerde als propagandamateriaal tegen de doodstraf voor ketterij. Erasmus, die veel te stellen had met katholieke tegenstanders die hem lutherse sympathie\u00ebn aanwreven, liet begin 1530 zijn Epistola contra pseudevangelicos uitgaan, waarin Geldenhouwer het vel over de oren werd gehaald. In zijn correspondentie schilderde Erasmus zijn voormalige vriend voortaan af als een gevaarlijke gek. Niettemin is Geldenhouwer ook in zijn latere geschriften Erasmus blijven eren en publiceerde hij in 1538 zelfs een vleiende lijkzang voor de twee jaar tevoren gestorven Rotterdammer. Uiteindelijk wist de landgraaf van Hessen, Filips I de Grootmoedige, Geldenhouwer aan zich te binden. Filips, aanvoerder van de protestantse vorsten uit het Duitse Rijk, had in 1527 te Marburg een lutherse universiteit gesticht, waar Geldenhouwer in 1532 werd benoemd als hoogleraar in de geschiedenis. Zijn naam als historicus had hij gevestigd met een biografie van Filips van Bourgondi\u00eb uit 1529, maar vooral met zijn werk over het Bataafse verleden: Lucubratiuncula de Batavorum insula (1520) en Historia Batavica (1530). In 1532 volgde Germaniae Inferioris historiae , \n\n\n\neen ogenschijnlijk onbeduidend werkje dat echter herhaaldelijk werd opgenomen in humanistische verzamelwerken over de Duitse geschiedenis. Geldenhouwers laatste werk in dit genre is zijn posthuum verschenen verzameling Nederlandse geschiedverhalen, Germanicarum historiarum illustratio (1542). Ook moet hij tussen 1530 en 1533 een Liber de viris illustribus Inferioris Germaniae hebben geschreven; slechts de levensbeschrijvingen van Rudolf Agricola (in een bewerking uit 1536), Wessel Gansfort, Johannes Murmellius en Petrus Montanus zijn bewaard gebleven. Vermeldenswaard is nog zijn pedagogische tractaat Institutio scholae christianae (1534). Tenslotte zijn in handschrift de zogeheten Collectanea overgeleverd, een verzameling aantekeningen van uiteenlopende aard uit de jaren 1520-1532. In 1534 werd aan Geldenhouwer, op aandrang van Capito en Bucer, een theologische leerstoel toegewezen, wat als een belangrijke bevordering moet worden gezien: de universiteit van Marburg was immers in de eerste plaats opgericht ter stimulering van het lutheranisme. Toch had Geldenhouwer geen theologische opleiding genoten. Wel had hij zich, onder meer in zijn aanvaring met Erasmus, een voorvechter van de maatschappelijke erkenning van het protestantisme betoond. Hiermee houdt wellicht verband dat hij met regelmaat politieke missies voor zijn vorst te vervullen kreeg, met name wanneer de zaak van het protestantisme op het spel stond. Toen hertog Willem van Kleef, die de lutheranen gunstig gezind was, in 1538 hertog van Gelre was geworden, hoopte Geldenhouwer niet zonder gevoelens van heimwee als Hessisch gezant naar Gelre te worden afgevaardigd. Hij droeg aan Willem twee \u2018vorstenspiegels\u2019 op (verhandelingen over hoe de vorst zich als persoon en als bestuurder had te gedragen), die de eerste geschriften zijn in hun soort voor het Gelderse grondgebied. Van een langdurig verblijf in Gelre is echter geen sprake geweest. Geldenhouwer stierf te Marburg, vermoedelijk aan de pest, op 10 januari 1542. In een lofdicht, na zijn dood door een collega-hoogleraar gevaardigd, wordt hij bovenal geprezen als een veelzijdig geschiedschrijver. Bijzondere aandacht verdient Geldenhouwers rol in de \u2018Bataafse kwestie\u2019. Deze kwestie betrof de vraag waar de Bataven hadden geleefd. Erasmus en enkele andere Hollandse humanisten hadden aangenomen dat het land van de Bataven Holland was. Geldenhouwer verdedigde de visie dat de Bataven het Gelderse rivierengebied en de Zuidhollandse Rijndelta hadden bewoond, met Nijmegen als hoofdstad. Geldenhouwer liep hiermee vooruit op het moderne historische en archeologische onderzoek, dat zijn visie bevestigt. Ook in zijn eigen tijd heeft Geldenhouwer succes gehad: na hem hebben slechts weinigen de Bataafse geschiedenis exclusief voor Holland durven opeisen. Het is vooral door zijn toedoen dat het Bataafse verleden ten tijde van de Republiek heeft kunnen uitgroeien tot de oorsprongsmythe van heel Nederland en niet van Holland alleen.", "Willem Laurens Bouwmeester": "De ouders van Willem Bouwmeester waren beiden afkomstig uit Noord-Holland boven het IJ en waren in het jaar van hun huwelijk (1873) in Zelhem gaan wonen. Bouwmeester sr. werd daar schoolhoofd en was vanaf 1877 ook werkzaam in Doetinchem aan de beide daar gevestigde opleidingen voor onderwijzers. Daarnaast genoot hij tijdens zijn leven enige bekendheid als schrijver van kinderboeken. Zoon Willem doorliep in Doetinchem het gymnasium en behaalde daar in 1892 het einddiploma. In hetzelfde jaar schreef hij zich in bij de faculteit der letteren van de Gemeente-universiteit van Amsterdam. Hij werd lid van de studentenvereniging Aonia en genoot volop van het Amsterdamse studentenleven en van de stad, zoals hij liet blijken in de brieven die hij aan zijn ouders schreef. Toch had hij niet alle banden met zijn geboortedorp verbroken. Zo nam hij in december 1894 twee rollen op zich bij een voorstelling van de Zelhemse toneelvereniging Nieuw Leven. In oktober 1898 sloot hij zijn universitaire studie af met het doctoraal examen\n\n\n\nNederlands. Tijdens zijn studie had hij tevens de onderwijsbevoegdheid voor de vakken geschiedenis en aardrijkskunde behaald. Reeds twee jaar eerder had hij vanuit Zelhem schriftelijk aan zijn hoogleraar, de neerlandicus Jan te Winkel, verzocht of deze referent wilde zijn bij zijn sollicitaties naar de functie van leraar Nederlands. Twee zaken laten zich uit de desbetreffende brief van Bouwmeester a\ufb02eiden: hij woonde toen weer in Zelhem en hij probeerde reeds voor zijn afstuderen een baan als leraar te krijgen. Voor zover bekend werd hij pas in 1900 leraar, namelijk aan het chique internaat Noorthey in Voorschoten, waar hij in september van dat jaar als leraar Nederlands in dienst trad. Wat Bouwmeester tussen zijn afstuderen en zijn indiensttreding in Voorschoten heeft gedaan, is niet bekend. Hij werkte op Noorthey aan zijn proefschrift, dat gewijd zou zijn aan een handschrift met Middelnederlandse preken afkomstig van het klooster Bethlehem bij Doetinchem en waarop hij bij Te Winkel zou promoveren. In het schooljaar 1901-1902 stond hij zowel voor het vak Nederlands als aardrijkskunde op het lesrooster. Na nauwelijks twee jaar leraarschap in Voorschoten werd Bouwmeester in maart 1902 benoemd aan het gymnasium in Doetinchem, waar hij aardrijkskunde en geschiedenis ging doceren. Zijn proefschrift verkeerde toen in de fase van de drukproeven. \u201cMet de stellingen zit ik nog, doch ook dat zal wel komen\u201d, schreef hij op 17 maart 1902 aan zijn promotor. Op 8 oktober van dat jaar schreef hij dat hij vijf stellingen had, maar dat de overige een waar struikelblok waren. Op 4 maart 1903 kondigde hij een bezoek aan Amsterdam aan om onder andere de stellingen te bespreken. De promotie vond op 20 mei van dat jaar plaats. Het Doetinchemse gymnasium raakte in 1904 ernstig in opspraak ten gevolge van een schandaal rond de eindexamens. De rector en enkele leraren werden er door hun collega dr. J.A. d\u00e8r Mouw, later vooral bekend geworden als dichter, van beschuldigd dat zij reeds verscheidene jaren bij de eindexamens fraudeerden en bepaalde leerlingen bevoordeelden. De zaak groeide uit tot een rel die landelijk de aandacht trok. Bouwmeester wordt in de publicaties dienaangaande niet genoemd onder de leraren die gefraudeerd hadden, maar wel zat hij in 1904 in de eindexamencommissie, zodat hij vrij direct bij deze onverkwikkelijke affaire betrokken moet zijn geweest. De direct betrokken leraren verlieten de school. Bouwmeester bleef in ieder geval en in 1918 werd hij voorlopig en in 1921 definitief tot conrector benoemd. \u2018Bouw\u2019 was erg geliefd bij zijn leerlingen. Hij gebruikte nooit een boek en was een boeiende verteller. Op het bord tekende hij landkaarten, die in de loop van een aantal lessen verder werden ingetekend en ingekleurd. De schoolconci\u00ebrge wist daarom dat hij Bouwmeesters tekeningen na schooltijd nooit en te nimmer mocht uitvegen. Ook tekende \u2018Bouw\u2019 vaak karikaturen van historische persoonlijkheden en politici op het schoolbord. Toen hij in 1939 aan het einde van het schooljaar wegens zijn pensionering afscheid van het gymnasium nam, werd in de aula een feestelijke bijeenkomst gehouden. Bouwmeester voelde zich van jongs af aan aangetrokken tot de geschiedenis en het dialect van zijn geboortestreek, zoals al in zijn proefschrift blijkt. Na de voltooiing daarvan bleef hij regelmatig publiceren, zowel korte verhalen in de streektaal als artikelen op historisch gebied. In het dialect van zijn geboortestreek beschreef hij de avonturen van Bearnd Oome, een Zelhemse klompenmaker, die in de vorm van korte verhalen werden afgedrukt in de Graafschap-Bode in de jaren 1910-1915. In 1937 publiceerde hij de historische roman In Doetinchem v\u00f3\u00f3r 7 eeuwen , die in tegenstelling tot zijn vertellingen rond Bearnd Oome in het Standaardnederlands is geschreven. Het verhaal speelt zich af in de jaren 1282-1288 \u2013 met als decor het stadje Doetinchem, het klooster Bethlehem, het huis Kemnade en het huis Wisch \u2013 en wordt voorafgegaan door een korte inleiding over de vroegste geschiedenis van de stad Doetinchem. De titelpagina vermeldt geen uitgever en vermoedelijk heeft de auteur het boek voor eigen rekening uitgegeven. Hij heeft het opgedragen aan zijn vrouw. Veel weerklank heeft het niet gehad. Bouwmeester was niet alleen op het schoolbord een enthousiaste tekenaar. Hij voorzag zijn korte verhalen en zijn schoolboek De ontwikkeling van Nederlands landschappen (1911) eigenhandig van pentekeningen. Rond 1910 moet hij zijn gaan schilderen. Vermoedelijk was hij autodidact, want over een opleiding op dit gebied is niets bekend. Met de kunstenaarswereld had hij voor zover bekend geen contacten. Aanvankelijk beperkte hij zich tot Achterhoekse landschappen, maar daarna legde hij zich toe op het genre van het spoorwegschilderij. Voor zijn stoomtreinen gebruikte hij nog wel vaak het Achterhoekse landschap als achtergrond. In 1933 werden schilderijen en aquarellen van Bouwmeester achtereenvolgens ge\u00ebxposeerd bij de Koninklijke Kunstzaal Kleijkamp in Den Haag en Gerbrands\u2019 Kunsthandel in Utrecht. De kritieken waren negatief en betitelden Bouwmeester als een dilettant. Vermoedelijk heeft hij weinig van zijn\n\n\n\nschilderijen kunnen verkopen. Alleen in spoorwegkringen kon hij op een positieve ontvangst rekenen. Het Nederlands Spoorwegmuseum te Utrecht kocht in 1956 van zijn weduwe elf olieverfschilderijen en acht pastels. Later verwierf het Spoorwegmuseum zowel door aankoop als schenking nog enkele werken van Bouwmeester. Thans bezit het museum vijftien schilderijen en dertien tekeningen van hem. In het regionale en plaatselijke verenigingsleven liet hij zich niet onbetuigd. Zo behoorde hij tot de vroegste leden van de in 1898 opgericht historische vereniging Gelre. Hij was actief betrokken bij de oudheidkundige vereniging De Graafschap, waarvan hij sinds de oprichting in 1925 lid en plaatselijk bestuurslid voor Doetinchem was. Toen de afdeling Doetinchem van de Geldersch-Overijsselsche Maatschappij van Landbouw in 1926 een landbouwtentoonstelling organiseerde, werd een openluchtspel opgevoerd waarbij ook Bouwmeester als organisator betrokken was. Verder was hij sinds 1904 secretaris van het departement Doetinchem van de Maatschappij tot Nut van \u2019t Algemeen, bekleedde hij voor de ANWB bijna dertig jaar de functie van consul (plaatselijk vertegenwoordiger), was hij sinds 1902 lid van Soci\u00ebteit De Vriendschap en werd hij later voorzitter van de daaraan gelieerde Doetinchemsche Kegel Club. Aan het actieve en veelzijdige leven van Willem Bouwmeester is al kort na zijn afscheid van het gymnasium een einde gekomen. Hij overleed op 21 november 1939 na een ziekbed van enkele weken. Onder overweldigend grote belangstelling werd hij op 25 november ter aarde besteld op het kerkhof van Ambt Doetinchem aan de toenmalige Varsseveldseweg. Leden van de Doetinchemsche Kegel Club hadden de kist vanaf zijn woonhuis aan de Notenlaan naar het kerkhof gedragen. Aan het graf werd door verschillende sprekers het woord gevoerd. Bouwmeesters letterkundige en historische publicaties zijn na zijn overlijden al snel in vergetelheid geraakt. Van zijn schildersoeuvre bestaat geen overzicht en van zijn landschapsschilderijen zijn vrijwel geen verblijfplaatsen bekend. Dit laatste geldt niet voor zijn spoorwegschilderijen, waarvan immers niet toevallig een groot aantal in het Nederlandse Spoorwegmuseum terecht is gekomen. Zijn schilderijen zijn een mengeling van impressionisme en realisme. De realistisch aandoende stoomlocomotieven staan of rijden in een impressionistische omgeving. Door die persoonlijke stijl zijn de schilderijen en tekeningen van Bouwmeester gemakkelijk herkenbaar en die herkenbaarheid wordt nog versterkt door het favoriete onderwerp van\n\n\n\nde schilder: de stoomtractie van de Nederlandsche Spoorwegen tussen de beide wereldoorlogen. In die schilderijen beleed Bouwmeester zijn oude passie voor de stoommachine. Als kind moet hij daarmee in zijn geboortedorp kennis hebben gemaakt, toen in 1885 de spoorlijn tussen Doetinchem en Ruurlo werd geopend en ook Zelhem een station kreeg. Die passie voor de stoommachine vinden we terug in enkele avonturen van Bearnd Oome, waarvan sommige zich op of rond het spoor afspelen. Maar ook al in een brief die Bouwmeester in 1893 als Amsterdamse eerstejaarsstudent aan zijn ouders schreef, belijdt hij zijn stoomenthousiasme. Vol vuur beschrijft hij daarin het optreden van de Amsterdamse brandweer bij een nachtelijke fabrieksbrand. De door paarden getrokken stoomspuiten, die uit alle delen van de stad kwamen aangereden, en de blusboot Jan van der Heijden met zijn dubbele stoommachine, die vanaf het water vier dikke waterstralen met een grote boog in de brandende fabriek spoot, hadden diepe indruk op hem gemaakt. Als hij daarv\u00f3\u00f3r nog niet in de ban van de stoommachine was geraakt, dan moet het toen gebeurd zijn.", "Johann Heinrich Joseph Driessen": "Heinrich Driessen stamde uit een Bocholts textielgeslacht. Zijn vader, de fabrikant Peter Driessen, nam in het Pruisische stadje, net over de grens met Gelderland, een vooraanstaande positie in. Hij was er schepen en bekleedde van 1797 tot 1811 de functie van tweede burgemeester. In 1810 kwam zijn zoon Heinrich in het bedrijf en in 1826 werd hem de leiding van de firma Peter Driessen & Sohn toevertrouwd. Heinrich had zijn opvoeding genoten in Amsterdam, waar hij als collegeleerling onder andere uitmuntend Frans had leren spreken. Na het Congres van Wenen in 1815 ging de grens tussen Duitsland en Nederland een steeds grotere rol spelen in de ontwikkeling van de Oost-Gelderse textielindustrie. De verhoogde invoertarieven maakten het in 1826 voor buitenlandse fabrikanten praktisch onmogelijk nog met winst voor de Nederlandse markt te produceren. Enkele Bocholtse bedrijven besloten tot overplaatsing van hun bedrijf of stichtten een filiaal aan de Nederlandse zijde van de grens. Begin 1826 richtten de gebroeders Anton en Joseph Driessen, zonen van Herman Driessen (1765-1817) daartoe een verzoek aan koning Willem I, dat werd ingewilligd. Herman Driessen was een broer van Heinrichs vader\n\n\n\n\n\nen eveneens textielfabrikant te Bocholt. De broers Peter en Herman werkten aanvankelijk samen, maar gingen al spoedig gescheiden verder. Na de dood van Herman stichtten diens zonen Anton (geb. 1797) en Joseph (geb. 1800) het textielbedrijf Gebr\u00fcder Driessen. Anton (officieel Johan Bernard Anton) verhuisde in 1826 naar Aalten. Spoedig na zijn neven richtte ook Heinrich Driessen een verzoek aan de Koning, dat eveneens werd gehonoreerd. Vader Peter bleef in Bocholt wonen, terwijl zoon Heinrich zich in Aalten vestigde, aanvankelijk in hetzelfde pand als neef Anton. De komst van de Driessens heeft grote invloed gehad op de ontwikkeling van de lokale textielindustrie. Doordat ze over voldoende bedrijfskapitaal beschikten, waren het levensvatbare bedrijven. Bovendien bleven de bedrijven in Bocholt als filiaal bestaan, waardoor er een hechte basis was. In 1832 had Heinrich Driessen zo\u2019n 500 linnenwevers in Aalten en omgeving die voor hem werkten, en drie jaar later \u2013 in 1835 \u2013 behoorde hij samen met Blijdestein in Enschede tot de gootste bombazijnfabrikanten van Oost-Nederland. Na het overlijden van zijn vader werd Heinrich alleen eigenaar van Peter Driessen & Sohn. Zijn oudste zoon Theodor (1821-1878) werd nu met de leiding in Bocholt belast. Drie jaar later, in 1846, kocht Heinrich samen met zijn zwager, de zeepzieder Van Wensen, in Leiden de verlopen textieldrukkerij en -ververij De Heyder. Zijn tweede zoon Louis (1823-1904) liet hij uit Engeland overkomen om in Leiden de leiding op zich te nemen. Louis wist met de kennis die hij in Manchester had opgedaan, het bedrijf spoedig renderend te maken. Heinrich was een ondernemend man. Hij maakte als een van de eersten in Nederland gebruik van stoom in zijn blekerij. De stoomketel diende om het loog door de buizen te pompen en was niet bestemd voor de aandrijving van machines. Deze ketel had Heinrich in 1832 door tussenkomst van een commissionair in Lancashire gekocht. Deze commissionair was niemand minder dan Thomas Ainsworth, die zo\u2019n belangrijke rol heeft gespeeld in de geschiedenis van de Nederlandse, en in het bijzonder de Twentse, textielindustrie. Naderhand, in 1849, bouwde Heinrich in Aalten aan de Harberskamp als eerste in de Achterhoek een stoomspinnerij, die spoedig werd uitgebreid met enkele \u2018powerlooms\u2019 (stoomweefgetouwen). Nadat de stoomspinnerij in de nacht van 19 op 20 augustus 1859 was afgebrand, richtte Heinrich zijn aandacht vooral op Leiden. Zijn zoon Eduard (1824-1895) bleef de belangen van het bedrijf in Aalten behartigen. Aanvankelijk bleef de blekerij daar nog in functie, maar op den duur hield Eduard zich hoofdzakelijk bezig met de handel in katoen en garens. Het filiaal in Bocholt, waarover Theodor zoals gezegd de leiding had, was opgeheven, nadat deze daar samen met zijn broer Peter (1832-1895) in 1854 een blauwververij en drukkerij, genaamd de \ufb01rma Theodor en Peter Driessen, was begonnen. De familie Driessen was ook van grote betekenis voor de Aaltense katholieke gemeenschap, die sinds de Reformatie van 1596 een minderheid vormde in het hervormde dorp. Niet alleen door hun aanzien en invloed, maar ook door allerlei schenkingen van de Driessens kon de katholieke kerk in Aalten uitgroeien tot een volwaardige kerkgemeenschap. Zowel Heinrich als zijn neef Anton speelde een belangrijke rol als kerkmeester en armenmeester, een rol die door hun nazaten werd voortgezet. Heinrich Driessen was zeer eigenzinnig in zijn optreden en trok ook in kerkelijke aangelegenheden vaak zijn eigen plan. Bijvoorbeeld ten tijde van de problemen tussen de katholieken en de hervormden in 1842 over het luiden van de klokken. Pastoor G.H.J. Wansing van Aalten schreef hierover een brief aan de aartspriester van Gelderland M.\n\n\n\nTerwindt, die mede was ondertekend door de kerkmeesters Th.W. Meijerink, H. Vulting en A. Driessen. Heinrich Driessen, hoewel lid van het kerkbestuur, had deze brief niet ondertekend en richtte zelf twee persoonlijke brieven aan Terwindt. Wat daarin opvalt is dat hij onder meer stelde dat de pastoor a priori tegen Aalten scheen te zijn ingenomen en de hoop uitsprak dat de Aaltense parochie een nieuwe herder zou krijgen die bij iedereen in de smaak zou vallen. Hij verzocht Terwindt bij zijn keuze zijn ontboezemingen in overweging te willen nemen en verzekerde hem dat hij het liefst alles aanwendde wat tot eer van hun heilige godsdienst bevorderlijk was. Maar tevens schreef Driessen dat hij \u2013 omwille van het feit dat de oude pastoor hem de meeste hoogachting bewees en ook omdat hijzelf de pastoor hoogachtte als een man die om zijn moreel gedrag een hele provincie tot voorbeeld kon strekken \u2013 erop vertrouwde dat het ook de aartspriester zou behagen dat de inhoud van de brieven nooit aan anderen bekend werd. Een volgend probleem ontstond toen omstreeks 1853 werd besloten tot de bouw van een nieuwe kerk. Dit leidde tot ernstige meningsverschillen binnen het kerkbestuur. Zo vond kerkmeester Heinrich Driessen het wederom nodig eigenmachtig te werk te gaan door achter de rug van de andere kerkbestuurders om contact met de aartsbisschop te zoeken. Hij refereerde in een schrijven aan de aartsbisschop aan de goedkeuring die deze had gegeven aan de plannen voor de bouw van de kerk, onder voorwaarde dat de biechtstoel of biechtstoelen in de kerk werden geplaatst en niet in de sacristie of in aparte uitbouwen aan de zijmuren. Uitgaande van die voorwaarde was er een plan ter goedkeuring naar de Koning gestuurd. Nu had tijdens Driessens afwezigheid de aanbesteding van de kerk plaatsgehad, waarbij toch een uitbouw was gepland, in strijd met de aartsbisschopelijke goedkeuring. Een uitbouw aan de kerk ten behoeve van de biechtstoel zou, aldus Heinrich, een kerk alleen maar ontsieren. Hij had geprobeerd de pastoor daarvan te overtuigen, wat hem echter niet was gelukt. Driessen zag de biechtstoel liever, net als in het M\u00fcnsterland, in de kerk dan in een uitbouw. De fout kon volgens hem, hoewel het metselen aan die zijde al in volle gang was, nog worden hersteld. Hij verzocht in zijn brief aan de aartsbisschop dan ook om zo spoedig mogelijk daartoe aanwijzingen aan het kerkbestuur te willen geven. De afloop van de kwestie is niet bekend. Deze actie is echter kenmerkend voor Heinrich Driessen, die blijkbaar gewend was zijn zin te krijgen en daarvoor ook op eigen initiatief de nodige stappen ondernam. Heinrich was op het eind van zijn leven een vermogend man. Hij had aandelen in spinnerijen in Enschede, Gronau en Rheine. Rheine was de geboorteplaats van zijn vrouw, en haar familieleden beheerden daar textielondernemingen. Verder had hij veel landerijen en boerderijen in de omgeving van Aalten, Varsseveld en Bocholt. Heinrich bereikte de hoge leeftijd van bijna 85 jaar. Verschillenden van zijn kinderen en kleinkinderen kwamen in de textielbranche terecht.", "Agnes van den Brandeler": "Agnes van den Brandeler bracht haar jeugd door in Den Haag. Haar familie leidde daar een druk sociaal leven in kringen van hoge officieren, hofhouding en diplomatie. Aanzienlijke families, die elkaar geregeld ontmoetten bij hun \u2018jours\u2019. Een wereld van ontvangsten, diners en gala-avonden, ook van presentaties ten paleize bij koningin Wilhelmina. Met haar ouders en jongere broer Pim ontvluchtte Agnes zomers het drukke stadsleven om de vakanties door te brengen in het Gelderse Rossum, waar haar moeders familie Van Randwijck sinds het midden van de 19de eeuw het in neo-gotische stijl opgetrokken \u2018slot\u2019 Rossum bezat. Terugkijkend op haar jeugd in Den Haag en Rossum liet Agnes van den Brandeler in interviews weten, dat de rust en schoonheid van het Gelderse rivierenlandschap haar altijd is blijven boeien en inspireren. Het uitgaansleven in haar kringen, waaraan zij als jong meisje in Den Haag en ook later geacht werd deel te nemen, ging haar daarentegen steeds meer tegenstaan. \u201cVan dat uitgaansgedoe ben ik helemaal vervreemd\u201d, schreef zij in 1973 aan een oud-klasgenoot van het Christelijk Gymnasium in Den Haag. Haar weerzin tegen dergelijke sociale verplichtingen kwam voort uit haar enorme gedrevenheid als kunstenares. Als zij niet kon schilderen of tekenen of zich kon documenteren ter voorbereiding op haar creatieve arbeid, dan voelde zij zich ongelukkig. Daarnaast kwam haar afkeer van een druk sociaal leven ook voort uit haar grote drang naar vrijheid, haar streven om haar leven te leiden, zoals zij dat wilde. Overigens is zij haar hele leven ambivalente gevoelens blijven koesteren jegens haar ouderlijk milieu. Aan de ene kant zette zij zich hier tegen af, aan de andere kant was zij zeer standsbewust en bleef zij met haar heimwee naar verloren gegane waarden en tradities ook een representante van haar milieu. Haar ouders stimuleerden aanvankelijk haar artistieke aanleg, maar toen zij \u2013 na afronding van haar opleiding aan het Christelijk Gymnasium in Den Haag \u2013 aankondigde een loopbaan als schilderes te ambi\u00ebren, ondervond zij veel weerstand, vooral van haar vader. Toen zij bij haar voornemen bleef, werd zij zelfs het huis uitgezet. Zoals zij zelf zegt in een interview: \u201cHet was in onze kringen niet comme-il-faut om als kunstenaar door het leven te gaan. Meisjes van adel\n\n\n\nmochten wel schilderen, maar als hobby en niet als beroepskunstenares.\u201d Agnes zette door en schreef zich \u2013 zeer tegen de zin van haar ouders\u2013 in bij de Academie van Beeldende Kunsten in Den Haag. Het ouderlijk milieu ontvluchtend en op zoek naar nieuwe bronnen van inspiratie bracht zij tussen 1947 en 1973 lange periodes in het buitenland door: Frankrijk, Spanje, Itali\u00eb en Griekenland. In Parijs volgde zij in 1949 \u2013 dankzij een studiebeurs van de Franse regering \u2013 lessen onder meer in houtsnede-technieken aan de \u00c9cole des Beaux Arts. In Barcelona werkte zij mee aan een exclusieve gra\ufb01sche uitgave over de stad, in Griekenland werd zij door een uitgeweken Rus ingewijd in de geheimen van het schilderen van iconen. Het sloot naadloos aan bij haar religieuze overtuiging. Zij financierde haar verblijf in het buitenland met de verkoop van schilderijen, tekeningen en etsen en met het geven van tekenlessen. Een welkome aanvulling op haar inkomsten vormden de illustraties \u2013 tekeningen van Den Haag en reisschetsen \u2013 die zij al vanaf 1947 wekelijks voor het Haagse dagblad Het Vaderland maakte. Daarnaast verwierf zij incidenteel ook opdrachten voor het illustreren van kinderboeken. Tussen haar reizen door woonde Agnes van den Brandeler in een kleine huisje in het hofje De Mallemolen in het Haagse kunstenaarskwartier. In 1963 trouwde zij met haar neef, jonkheer ir. Andries Louis van den Brandeler, een avontuurlijk aangelegde ingenieur, die spoorlijnen in Marokko had aangelegd en pijpleidingen in Canada. Op latere leeftijd keerde hij terug naar Nederland, waar hij in dienst van Rijkswaterstaat een bijdrage leverde aan de realisatie van de Delta-werken. Tussendoor reisden beiden nog regelmatig naar het buitenland. Het jaar 1973 is beslissend voor de artistieke ontwikkeling van Agnes van den Brandeler. Zij ging in dat jaar met haar echtgenoot in het leeggekomen, statige oude huis \u2018het Hof\u2019 in Hengelo (Gld.) wonen. Het was in vele opzichten een fundamentele verandering. Het einde van een reisperiode. De stad werd verruild voor het platteland. Geen piepklein huisje meer in de residentie, maar ruime woonruimten en ateliers, een royale opslagruimte en niet in de laatste plaats een riante tuin. Het grote, oude sfeervolle huis met de steeds meer verwilderende tuin, de omringende boerenerven en het stillevenachtige Achterhoekse landschap zouden het werk van Agnes gaan be\u00efnvloeden. Bijna elke dag werkte zij in haar ateliers: door de week in haar schilders- en gra\ufb01sch atelier, zondags in haar iconenatelier. Daarnaast vond zij tijd om het leven in de Achterhoek te documenteren. Samen met haar echtgenoot maakte zij zich sterk voor het behoud van het bedreigde cultuurhistorische erfgoed: boerderijen en landarbeidershuisjes, villa\u2019s en landhuizen, oude stations en begraafplaatsen. Beiden trokken erop uit om gemeentelijke monumenten vast te leggen in woord en beeld. Een grote diversiteit aan stijlen is kenmerkend voor het oeuvre van Agnes van den Brandeler. Expressionisme, impressionisme en constructivisme, figuratie en abstractie wisselen elkaar in vele werken af, in een voortdurend zoeken naar nieuwe mogelijkheden. Zij beheerste vele technieken: olieverf, aquarel, droge naaldetsen en het werken met textiel. De kunst van het iconen schilderen heeft zij steeds verder geperfectioneerd. Haar oeuvre vormt de neerslag van haar vele reizen, reizen in ruimte en tijd. Landschappen in Spanje, Itali\u00eb en Griekenland zijn \ufb01guratief tot abstraherend en abstract afgebeeld. Dezelfde wisseling van stijlen tekent zich af bij haar schilderijen van het Gelderse rivierenlandschap en de Achterhoek. Wel valt een toenemende voorkeur voor een krachtig expressionistische stijl op. Landschappen en stillevens domineren haar werk. Daarnaast leidde haar grote belangstelling voor geschiedenis tot vele schilderingen van historische \ufb01guren en sc\u00e8nes. Daarbij toonde zij een grote voorliefde voor de Engelse geschiedenis. Twee uiteenlopende \ufb01guren, die zij zeer bewonderde en over wie zij een indrukwekkende boekerij had verzameld, stonden daarbij centraal: admiraal Horatius Nelson en de schrijfster Jane Austen. Agnes heeft gedurende haar hele leven ge\u00ebxposeerd: vanaf de tweede helft van de jaren \u201940 vooral groeps- en solotentoonstellingen in de Randstad en in het buitenland, sinds de jaren \u201980 steeds meer exposities in Gelderland, onder meer in Arnhem, Zutphen, Harderwijk, Nijmegen en Pannerden. Motor achter de exposities was sinds haar huwelijk vooral haar echtgenoot, die haar steeds weer over de streep trok als zij aarzelde om uitnodigingen voor exposities aan te nemen. Niet omdat zij haar schilderijen, tekeningen, etsen en wandkleden niet wilde exposeren, maar omdat zij opzag tegen het \u2018sociale gedoe\u2019, dat nu eenmaal verbonden is aan openingen. Ook in dit opzicht had zij een ambivalente houding, want tijdens openingen genoot zij wel degelijk van alle aandacht voor haar en haar werk. Als kunstenares heeft Agnes van den Brandeler nooit echt aan de weg getimmerd, al genoot zij wel een zekere landelijke bekendheid. Dit hangt, zoals al eerder gezegd, nauw samen met haar karakter, haar neiging \n\n\n\ntot isolement. Tegenstrijdig genoeg was zij ook weer ongelukkig door het uitblijven van een doorbraak. Haar hele leven heeft zij gezocht naar erkenning en waardering voor haar werk. Op initiatief van haar echtgenoot is in 1991 de Agnes van den Brandeler Stichting opgericht. Deze Stichting beoogt het omvangrijke en zeer veelzijdige werk van de kunstenares te conserveren en onder de aandacht van een breed publiek te brengen.", "Frans van Cranevelt": "Zijn eerste onderwijs kreeg de jonge Frans aan huis. Tot de lessen werd ook zijn drie jaar oudere stadgenoot Gerard Geldenhouwer toegelaten. Beide jongens groeiden op als broers en doorliepen waarschijnlijk tezamen de Latijnse school te Deventer tijdens het rectoraat van de beroemde humanistische pedagoog Alexander Hegius. In 1497 werd Cranevelt, nog geen dertien jaar oud, student te Keulen, waar hij een te briljante student bleek in verhouding tot zijn leeftijd: in 1500 slaagde hij als \u00e9\u00e9n van de besten van het jaar (vierde) voor zijn examen (BA of MA), maar vanwege zijn jeugd werd hem geen graad verleend. In 1501 schreef hij zich in aan de universiteit van Leuven, waar hij zich glansrijk revancheerde: in 1505 promoveerde hij als beste van zijn jaar tot magister in de artes. Hierna ging hij rechten studeren. Zijn licentiaat behaalde hij in 1506, waarna hij docent in de artes werd in het college van de Valk, waar hij sinds het begin van zijn studietijd had gewoond. Zijn doctoraat in de beide rechten behaalde hij in 1510. Na zijn doctoraat verbleef Cranevelt nog enkele jaren te Leuven, waar hij vermoedelijk wat onderwijs gaf en juridische taken uitoefende voor de universiteit. In 1515 werd hij pensionaris van de stad Brugge. In zijn Brugse jaren maakte hij kennis met vooraanstaande humanisten als Desiderius Erasmus, Thomas More en vooral Juan Lu\u00eds Vives, die men als zijn beste vriend mag beschouwen. Ondanks Cranevelts vrij bescheiden letterkundige productie werd hij door de humanisten zonder meer als \u00e9\u00e9n van de hunnen beschouwd. Omstreeks 1520, toen Cranevelt naar een beter betalende betrekking omzag, poogden Vives en anderen hem te Leuven als hoogleraar benoemd te krijgen. Dit mislukte, maar opvallend is dat zijn kandidatuur door de humanisten werd gezien als een belangrijke stap in de hervorming van de middeleeuwse universiteit tot een humanistische academie. In deze tijd heeft Cranevelt ook een terugkeer naar Gelre overwogen. Bewaard is een brief aan hem van 6 maart 1521 waarin de Gelderse raadsheer Arnold van Gruithuys meedeelt dat hij en hertog Karel met grote belangstelling kennis hadden genomen van Cranevelts sollicitatie, maar dat er helaas geen geschikte betrekking voorhanden was; weliswaar was de Gelderse kanselier (Willem van Lanck) oud en ongeschikt voor zijn taak, maar de hertog wenste hem uit overwegingen van menslievendheid niet te vervangen. Op 27 september 1522 volgde Cranevelts benoeming door Karel V als lid van de Grote Raad te Mechelen, het hoogste rechtscollege van de Nederlanden.\n\n\n\n\n\nCranevelt werd door zijn collega-raadsheren zeer gewaardeerd en verwierf zich snel een invloedrijke positie. Ook verkeerde hij in kringen van het Mechelse hof van landvoogdes Margaretha van Oostenrijk, met name met geleerden en kunstenaars. Hij zou meer dan veertig jaar in zijn ambt blijven, tot aan zijn dood op bijna tachtigjarige leeftijd. Hij overleed op 8 september 1564 te Mechelen en werd daar ook begraven. Ondanks zijn drukke bezigheden heeft Cranevelt steeds de tijd genomen voor studie en letterkundige arbeid. Reeds in 1512 werd hij de meest welbespraakte man van Leuven genoemd. In 1520 begon hij Grieks te leren, een taal waarin hij al spoedig kon schrijven en dichten. Omstreeks 1530 zette hij zich zelfs aan de studie van het Hebreeuws. Erg ver vorderde hij daarin niet, maar het mag opmerkelijk heten dat een hoge ambtenaar als hij het humanistische studieprogram van de drie oude talen persoonlijk trachtte te verwezenlijken. Van zijn geschriften \u2013 die uitsluitend letterkundig van aard zijn, dus geen geleerde verhandelingen bevatten \u2013 werd in zijn eigen tijd slechts weinig gepubliceerd: in 1534 en 1535 verschenen Latijnse vertalingen van enkele preken van de Griekse kerkvader Basilius, in 1537 een Latijnse vertaling van het eveneens oorspronkelijk Griekse De Iustiniani imperatoris aedi\ufb01ciis van Procopius. Tenslotte bezorgde hij in 1543 de uitgave van De veritate \ufb01dei christianae van zijn inmiddels overleden vriend Vives, een uitgave waarin hij een voorbericht schreef. In handschrift zijn zo\u2019n twintig gedichten bewaard gebleven, en bovendien (in de Collectanea van Geldenhouwer) drie redevoeringen die hij in 1521 als pensionaris van Brugge uitsprak (tot Karel V, koning Christiaan II van Denemarken en de Engelse kanselier, kardinaal Thomas Wolsey). Een met Geldenhouwer geschreven samenvatting van De asse van Guilaume Bud\u00e9 moet in handschrift hebben gecirculeerd. Belangrijker dan Cranevelts letterkundige pennenvruchten is zijn correspondentie met vele bekende \ufb01guren, vooral uit het humanistische milieu, over talloze geleerde, politieke en religieuze onderwerpen. Vooral veel brieven die hij van anderen ontving zijn bewaard gebleven, in door Cranevelt zelf aangelegde bundels die thans zwaar beschadigd zijn; gelukkig zit hier ook af en toe een klad of afschrift bij van brieven waarvan Cranevelt zelf de auteur is. Twee van deze bundels werden in 1928 uitgegeven. Een derde bundel dook in 1989 onverwacht op bij een Londense veiling. Dankzij buitengewone inspanningen van de Belgische universitaire wereld werd deze bundel voor \u00a3 280.000 aangekocht en afgestaan aan de instelling waar hij thuis hoort: de universiteitsbibliotheek van Leuven. Hierdoor zijn sinds kort meer dan honderd verloren gewaande brieven beschikbaar van Erasmus, Vives, More, Geldenhouwer, Cranevelt zelf en vele hunner tijdgenoten, brieven waaruit historische bijzonderheden kunnen worden afgeleid die anders onbekend zouden zijn gebleven; deze biografische schets van Cranevelt is er mede door verrijkt. Cranevelts correspondentie laat zien dat hij niet alleen voor het sluiten, maar ook voor het vasthouden van vriendschappen talent moet hebben bezeten. Te Leuven, te Brugge en te Mechelen verwierf hij de blijvende achting en genegenheid van velen, met name van humanistische geleerden. Alles wijst er op dat Cranevelt persoonlijk en in zijn beroep een man was op wie men kon bouwen. Erasmus bepaalde in zijn testament dat van zijn verzamelde werken, die na zijn dood op zijn kosten moesten worden uitgegeven, \u00e9\u00e9n reeks voor Cranevelt bestemd zou zijn. Behalve jurist, letterkundige en vriend van vele humanisten was Cranevelt ook huisvader. Hij trad tweemaal in het huwelijk: in juli 1509 met de Leuvense patrici\u00ebrsdochter Elizabeth van Baussele (\u20201545), en v\u00f3\u00f3r of in 1560 met de weduwe Catherine de Plaine, vrouwe van Norderwijk en Gestel. Zijn eerste vrouw, van wier sterke karakter mannen als More en Vives onder de indruk waren, schonk hem tenminste negen kinderen, vijf dochters en vier zoons. Voor de Gelderse geschiedenis is de belangrijkste van hen de tweede zoon, Joost (Brugge 1516-Roermond 1591), die na zijn rechtenstudie te Leuven momber (1547) en raadsheer (1553) van het Hof van \n\n\n\nGelre werd; in 1579 moest hij zijn positie opgeven vanwege zijn trouw aan koning en paus, waarop in 1582 zijn bezittingen werden gecon\ufb01squeerd, onder meer een huis te Nijmegen \u2013 wellicht het grootouderlijke huis waar vader Frans het levenslicht had gezien.", "Jacob Adriaan van Hasselt": "Evenals zijn vader was Jacob Adriaan van Hasselt voorbestemd een ambtelijke functie te vervullen. De vader, sinds 1842 kantonrechter te Apeldoorn en sinds 1843 bovendien lid van de Gelderse Staten, liet zijn zoon daarom in oktober 1853 inschrijven aan de juridische faculteit te Utrecht. Het studentenleven beviel Jacob Adriaan goed, getuige zijn lidmaatschap van een algemene, een juridische en een feestelijke studentenvereniging, nog in hetzelfde najaar geregeld. In de loop van 1858 voltooide hij zijn rechtenstudie en vestigde zich vervolgens te Zutphen als advocaat. Lang duurde deze betrekking niet. Na een frequente dinergast op Paleis Het Loo te zijn geworden, volgde op 6 oktober 1860 zijn benoeming tot burgemeester van Gorssel. Gorssel was een agrarische gemeente. Naast oude boerderijen waren er vooral richting Almen statige buitenverblijven te vinden, waar met name \u2019s zomers werd geresideerd. Van Hasselt onttrok zich niet aan deze gewoonte, woonde in het hoogseizoen op \u2018den huize Nyenhorst\u2019, maar \u2019s winters in Zutphen. Dit was in strijd met het voorschrift dat een burgemeester het gehele jaar in zijn gemeente diende te vertoeven. Amper 25 jaar oud kende de jonge Van Hasselt een uiterst moeizame start als burgemeester. Het college van Burgemeester en (twee) Wethouders stelde in maart 1861 de raad voor een gemeentehuis te laten bouwen. De raad stemde unaniem in met de plannen. Met zes tegen twee stemmen werd besloten het gemeentehuis te laten bouwen te Eefde, nabij herberg\n\n\n\n\n\n\u2018De laatste stuiver\u2019, waar tot dan vergaderd werd. Dit bleek zeer tegen de zin in van de Gorsselenaren. Het gevolg was dat er met name te Gorssel protestbijeenkomsten werden gehouden die het gemeentebestuur ertoe moesten bewegen zijn plannen te herzien. Zelfs vier adressen aan Gedeputeerde Staten van Gelderland mochten echter niet baten. Gedeputeerde Staten oordeelden dat de raad, en niet zij, in deze zaak bevoegd was. Nog namen de tegenstanders hiermee geen genoegen en gingen met hun protest naar de Kroon, die op haar beurt besloot de uitspraak van de Gelderse Staten te respecteren. Na de eerste vergadering in het nieuwe gemeentehuis (1 november 1862) ging het Gorssels bestuur over tot de orde van de dag. Gorssel werd, evenals andere gemeenten, geconfronteerd met de gevolgen van de Armenwet van 1851. Deze regelde dat de gemeente waar iemand was geboren, aansprakelijk was voor de verpleeg- en verzorgingskosten van kansloze armen, waar ze zich ook bevonden. Het probleem van Gorssel was de voorgeschoten kosten van andere gemeenten terug te krijgen. Gorssel kende hierbij nog het probleem dat verscheidene arme ingezetenen in de voorbije decennia de gemeente waren \u2018ontvlucht\u2019 en nu elders werden onderhouden. Van Hasselt, vanaf 20 maart 1867 ook gemeentesecretaris, schreef menig pittige brief hierover naar collega-burgemeesters. Het had er immers veel van weg dat Gorssel wel de gemaakte kosten van andere gemeenten betaalde, maar gemaakte onkosten nauwelijks vergoed kreeg. In de jaren 1864-1866 werd de Nederlandse veestapel getroffen door de veetyfus. Ook Gorssel kreeg ermee te maken. Van Hasselt en zijn gemeentebestuur deden er alles aan de gevolgen ervan voor de agrarische ingezetenen te verzachten \u2013 zelfs een buitengewoon politieambtenaar werd aangesteld. Ondanks een verbod op samenscholing, op jaarmarkten, kermissen, en ondanks dat passanten werden tegengehouden aan de gemeentegrens, bleven onverantwoordelijken toch vee van en naar Gorssel voeren. Zelfs hoge boetes konden niet voorkomen dat verscheidene boeren daardoor hun aangetaste veestapel noodgedwongen moesten laten afmaken. Tijdens Van Hasselts burgemeesterschap werd de ene na de andere marke opgeheven en onder de gemeenschappelijke eigenaren en/of belangstellenden van elders verkaveld en verkocht. Tezelfdertijd werd het ene na het andere buitenverblijf gebouwd. Dit gaf volop werkgelegenheid aan bouwvakkers uit Zutphen en Deventer. In 1872, toen Van Hasselt Gorssel verliet, was er mede op kosten van de gegoede bewoners van herenhuizen en andere direct betrokkenen een telegraafkantoor gerealiseerd. Er waren eindelijk goede (kunst)wegen op Zutphen, Laren en Holten tot stand gekomen, en meer en meer welgestelden begonnen de gemeente als ideaal woonoord te zien. Dit alles gaf Van Hasselt het enthousiaste bestuurderselan dat hij de eerste jaren als nieuwe burgemeester van Apeldoorn \u2013 op 11 mei 1872 volgde hij dr. mr. P.M. Tutein Nolthenius op \u2013 onverminderd bleef volhouden. Zijn enthousiasme werd gestimuleerd door zijn College van Wethouders, te weten de aannemer publieke werken A. Rouwenhorst, en S.J. Pannekoek, papierfabrikant. Met enkele leden van de Kamer van Koophandel, een aantal Apeldoornse notabelen en de \u2018projectontwikkelaar\u2019 en dijkgraaf J.C. van der Houven van Oordt ontwierpen ze plannen die ervoor moesten zorgen dat de grootste Veluwse gemeente een plaats van aanzien onder de meer welgestelden zou gaan worden. Ook kon er gerekend worden op koninklijke instemming. Van der Houven van Oordt kocht de grond en verplichtte de aspirant-kopers van de te bouwen villa\u2019s een groot deel van de bouwmaterialen rechtstreeks van zijn fabrieken te betrekken. Vervolgens schonk hij de gemeente de aangekochte grond op voorwaarde\n\n\n\ndat parken, vijvers, bruggen en duikers, \u00e9n de gasverlichting door de gemeente zouden worden aangelegd en onderhouden. Doorgaans waren deze en volgende bouwplannen in eerste aanleg intern of via amicebriefjes besproken en geregeld. De oorzaak van deze regenteske werkwijze is wellicht de bestuurlijke schipbreuk geweest die Van Hasselt had geleden in het jaar van zijn aantreden. In de zomer van 1872 had hij de raad voorgesteld het politieapparaat uit te breiden en een Hogere Burger School op te richten. De raad echter had zich in de voorbije jaren al veelvuldig op de kapitaalmarkt begeven om met het daar geleend kapitaal allerlei infrastructurele en onderwijskundige plannen te realiseren. Nog meer leningen durfde men daarom voorlopig niet aan. Van Hasselts plannen werden afgewezen. Toen en in de volgende jaren begon zich te wreken dat Apeldoorn een grote gemeente was met een steedse kern naast zuiver agrarische buitengebieden. Op 13 mei 1876 kwamen de verschillende ontwikkelingen samen. De spoorwegverbinding AmersfoortZutphen over Apeldoorn werd geopend, tegelijk met de aanleg van een fraaie woonwijk aan de oostzijde van het nieuwe Oranjepark. De werklieden die dit hadden uitgevoerd, kwamen aan de westkant van het Park te wonen. Er waren hooggespannen verwachtingen. Apeldoorn zou voor vele welgestelden een schoon woonoord kunnen gaan worden. Dagtoeristen zouden de parken rond Paleis Het Loo en het Oranjepark kunnen bezoeken. De koning woonde voortaan in een aansprekende gemeente, en handel en nijverheid zouden van de nieuwe spoorwegverbinding gaan pro\ufb01teren. Van Hasselt en zijn wethouders vonden nu de tijd rijp geworden opnieuw met de plannen voor het oprichten van een driejarige HBS op de proppen te komen. Het kon toch niet zo zijn dat al die nieuwe bewoners, die veel belasting, vertering en werkgelegenheid (dienstpersoneel) opleverenden, verstoken zouden zijn van goed onderwijs? Ook op koning Willem III werd een beroep gedaan, en deze zegde substanti\u00eble bedragen toe om de school te bouwen, mits er een opleiding Bos- en Ooftboombouw voor kolonialen aan de school zou worden gekoppeld. De gemeenteraad ging na enige pressie van Van Hasselt overstag. In 1877 werd met het eerste leerjaar een aanvang gemaakt, maar van de door de koning verlangde landbouwkundige opleiding kwam niets. De minister van Koloni\u00ebn wenste hiervoor geen gelden op zijn begroting te reserveren. In de jaren \u201980 van de 19de eeuw begon het economische tij tegen te zitten, verhevigd door de wereldwijde landbouwcrisis. Dit weerhield Van Hasselt er niet van met Van der Houven van Oordt, leden van verschillende Kamers van Koophandel en burgemeesters van betrokken gemeenten plannen te realiseren tot de aanleg van een interlokaal spoorwegennet naar Deventer (Holten-Almelo-Duitsland), Dieren en Hattem. In tegenstelling tot andere infrastructurele projecten die de regio moesten stimuleren, zoals het Dierens Kanaal, trachtten Van Hasselt c.s. brede steun van met name het \ufb01nancieel draagkrachtig publiek te krijgen. Verschillende regionale kranten werden daarbij ingeschakeld. Iedere keer brachten ze positieve berichten over de onderneming onder de aandacht van de lezer. Het hoofdkantoor werd te Apeldoorn gevestigd. Van Hasselt, voorzitter van de Commissie van Beheer en waarnemend directeur van de Lokaal Spoorweg Maatschappij, mocht zijn onderneming vanaf 9 juli 1881 Koninklijk noemen. Voor Apeldoorn werd verwacht dat het d\u00e9 overslag- en opslagplaats van de Veluwe zou gaan worden van verschillende goederen van en naar Duitsland. In 1889 waren alle regionale en lokale spoorwegaansluitingen gereed. Aanvankelijk gaven ze de regio inderdaad de beoogde impulsen, maar andere transportmiddelen maakten hun bestaan op den duur overbodig. Van Hasselt werd in de loop der jaren meer en meer behoudend en zag in feite slechts \u00e9\u00e9n re\u00ebel probleem dat zijn Veluwse gemeente kon bedreigen: een beschadigde of slechte naam onder de meer welgestelde ingezetenen. Dit verklaart mede zijn starre houding in het kiesrechtconflict dat volgens hem door dr. J.M. Smit, leraar natuurkunde en kosmologie, was veroorzaakt. Smit, vurig voorstander van een zo breed mogelijk algemeen stem- en kiesrecht, trok vanaf 1886 door het land om te pleiten voor zijn zaak. Nadat bleek dat de HBS-leraar zich begon op te houden in het socialistische kamp, werd hij door Van Hasselt op het matje geroepen. Hem werd erop gewezen dat hij, wanneer hij zo doorging, een bedreiging vormde voor de school en de Apeldoorns elite. Smit beriep zich op zijn grondwettelijk recht en vrijheid van spreken, bleef doorgaan en werd mede op aanraden van de plaatselijke schoolcommissie voor Middelbaar Onderwijs geschorst en ten slotte ontslagen (1 januari 1888). Direct hierop liet Van Hasselt zich benoemen tot voorzitter van genoemde schoolcommissie om voortaan verder onheil voor te blijven. Met de politiek buiten zijn woonplaats bemoeide Van Hasselt zich hoegenaamd niet, op de Provinciale Statenverkiezing van 1887 en 1889 na. Zijn vader, sinds 1843 namens het kiesdistrict Voorst in dit college\n\n\n\nvertegenwoordigd, hield het in 1887 voor gezien, waarop Jacob Adriaan in zijn plaats werd gekozen. Ook was Van Hasselt van 1883-1895 plaatsvervangend kantonrechter te Apeldoorn. Naast deze bestuurlijke en rechterlijke activiteiten bekleedde hij nog enkele (ere)voorzitterschappen, onder meer van de Afdeeling van de Nederlandsche Pensioen-Vereeniging van Werklieden, de Vereeniging van Burgemeesters en Secretarissen der gemeenten op de Veluwe en sinds 1884 dat van de Afdeeling Apeldoorn van de Maatschappij tot Nut van \u2019t Algemeen. In die laatste functie maakte hij zich sterk voor het oprichten en het inzamelen van boeken voor een volksbibliotheek. Het erelidmaatschap van de Vereeniging tot Veraangenaming van het Verblijf (te Apeldoorn) vervulde hij met groot genoegen. In 1894 openbaarde zich een hartkwaal bij Van Hasselt, wat hem dwong rustiger aan te doen. Regelmatig kuurde hij in Wiesbaden om op krachten te komen. Die krachten had hij zeker nodig toen in 1895 in Apeldoorn de pressiegroep Gemeentebelang werd opgericht. Deze politieke belangenvereniging, die zich overigens aan geen enkele bestaande politieke partij wenste te binden, werd een luis in de pels van het Apeldoorns gemeentebestuur. Op haar bijeenkomsten werd een verlanglijst opgesteld om welvaart en welzijn van Apeldoorns ingezetenen te bevorderen. Van Hasselt, uitgenodigd deze vergaderingen bij te wonen, vond na een enkel bezoek de daar gebezigde toon nogal fors en bleef er weg, evenals het overig gemeentebestuur. Op 8 mei 1897 overleed mr. Jacob Adriaan van Hasselt, slechts drie dagen v\u00f3\u00f3r zijn 25-jarig Apeldoorns ambtsjubileum, waarvoor de feestelijkheden al in volle voorbereiding waren. Dat zijn bestuurlijke en maatschappelijke kwaliteiten werden gewaardeerd, moge blijken uit zijn Of\ufb01cierschap in de Orde van de Eikenkroon, waarvan hem de versierselen in 1878 door koning Willem III persoonlijk werden opgespeld.", "Sweder van Kervenhem": "Het geslacht Van Kervenhe(i)m behoorde tot de lage adel en maakte sinds de 14de eeuw deel uit van de ridderschap van het Zutphens kwartier. Sommige leden hebben functies in hertogelijke dienst uitgeoefend. Sweders meest bekende naaste familielid was zijn broer Hendrik, die in de jaren 1533-1538 schout van Lochem was. Hij had verder twee zusters, van wier bestaan we voor het eerst vernemen op het moment dat Sweder overleden is, namelijk ten tijde van de afhandeling van zijn nalatenschap in de jaren 1548-1549. De ene zus heette Woutertje en was toen gehuwd met Peter van Westerholt. Van de andere kennen wij de naam niet en we weten van haar slechts dat zij in genoemde jaren in een klooster te Lochem verbleef. Evenmin als over Sweders afkomst is iets bekend over zijn geboortejaar en opleiding. Wel staat vast dat hij priester van het bisdom Utrecht was en dat hij letteren had gestudeerd. Dit laatste blijkt uit de door hem gevoerde titel van \u2018magister artium\u2019. We horen voor het eerst van zijn bestaan op 26 september 1526, wanneer hij op voordracht van hertog Karel van Gelre als kanunnik van het Zutphense Sint-Walburgkapittel wordt ge\u00efnstalleerd. Hertog Karel moet de zojuist benoemde kanunnik gunstig gezind zijn geweest, want drie dagen later droeg hij hem voor als vicaris van de Driekoningenvicarie in de parochiekerk van Lochem. In de presentatiebrief wordt Van Kervenhem ook nog betiteld als hertogelijk kapelaan en pastoor van Lochem. Over Sweders positie als hertogelijk kapelaan tasten we verder in het duister en ook over zijn pastoorsambt in Lochem weten we nauwelijks meer. Hij wordt nog in een oorkonde uit 1529 aangeduid als \u2018vicecuratus\u2019 (plaatsvervangend pastoor) van Lochem. Uit het gegeven dat hij kapelaan van hertog Karel was en dat deze hem het Zutphense kanonikaat, het Lochemse pastoraat en een tweetal vicari\u00eben bezorgd had, mogen we afleiden dat Sweder volop in de gunst van de hertog stond. Waaraan hij dat allemaal had te danken, is niet te achterhalen. De hertog noemt hem in 1531 \u201cder ketterijen eyn haeter, aenvechter ind uytroeder\u201d. Vreemd genoeg vernemen we zowel voor als na 1531 niets van activiteiten van Van Kervenhem op het terrein van de ketterbestrijding en blijft het bij deze enige vermelding. Hij zou in dienst van de Gelderse hertog op geheel andere terreinen dan de ketterbestrijding zijn sporen gaan verdienen. Of Van Kervenhem als pastoor van Lochem in de Lochemse pastorie heeft gewoond, is zeer de vraag. In 1530 en mogelijk eerder was hij namelijk woonachtig op het goed \u2018ter Kluese\u2019, dat in het Lochemse kerspel in de buurschap Langen gelegen was, en dat tegenwoordig als \u2018De Cloese\u2019 wordt aangeduid. Van een woonhuis in Zutphen is sprake sinds 1535, toen hij daar van de hertog een huis aan het \u2018grote\u2019 kerkhof kocht, dat\n\n\n\naan de achterzijde aan de proosdijhof grensde. In datzelfde jaar kreeg hij van de hertog het Arnhemse huis van diens overleden kanselier Willem Lanck in levenslang vruchtgebruik. In de loop van zijn carri\u00e8re moet Van Kervenhem nog meer onroerende goederen vergaard hebben, waarover we sporadisch iets in de bronnen vinden. Aan De Cloese is het verhaal verbonden van de doodslag die Van Kervenhem hier in maart 1530 beging. Het slachtoffer Adriaan van Iperen maakte deel uit van een groep van vier mannen die Sweders huis waren binnengedrongen. Toen hij zich hiertegen verzette had hij een van de indringers, Adriaan van Iperen genaamd, een verwonding toegebracht, waaraan deze enkele dagen later was overleden. Zowel de kerkelijke als wereldlijke autoriteiten hebben zich met deze zaak ingelaten. Van de zijde van de hertog zijn voor zover bekend geen maatregelen tegen Van Kervenhem genomen. Op het kerkelijke vlak heeft Sweder zijn blazoen gezuiverd in een procedure bij de bisschop van Utrecht. Omdat hij uit noodweer had gehandeld, verkreeg hij van bisschoppelijke zijde vrijspraak voor de doodslag. Hieraan was wel de voorwaarde verbonden dat hij ook bij de paus in Rome om vrijspraak zou verzoeken, en dat hij zich tot die tijd zou onthouden van de dienst op het altaar. Of Sweder zich inderdaad tot de paus heeft gewend, is niet bekend. Het noodlottige voorval op De Cloese heeft geen aantoonbaar nadeel voor Sweders verdere kerkelijke en wereldlijke loopbaan opgeleverd. Kort daarna, in 1531, werd hij door hertog Karel benoemd tot rentmeester van het Kwartier van Zutphen. Eveneens in dat jaar werd hij door de hertog belast met de administratie van de hertogelijke horige goederen in het Land van Zutphen. De administratie van de hertogelijke domeinen in het Kwartier van Zutphen verkeerde sinds lang in een deplorabele toestand. Veel horige en andere hertogelijke goederen waren in de loop der jaren aan het toezicht van de hertogelijke rentmeesters ontglipt, hetgeen een aanzienlijke inkomstenderving tot gevolg had gehad. Sweder bracht weer orde in de administratie en vorderde achterstallige betalingen in, maar maakte daarmee vele vijanden onder degenen die van de verwaarlozing van de administratie geprofiteerd hadden. Na het overlijden van meester Willem Lanck, hertogelijk kanselier en tevens proost van Zutphen, werd Van Kervenhem in 1532 door de hertog tot proost van Zutphen benoemd. Er was geen grotere blijk van hertog Karels welgezindheid jegens Van Kervenhem denkbaar dan de benoeming op deze post. Het was het hoogste geestelijke ambt dat de hertog in zijn hertogdom te vergeven had. Het verschafte de bezitter macht, prestige en aanzienlijke inkomsten. Voortaan zou Sweder als proost van Zutphen door het leven gaan. Zijn tijdgenoten namelijk duidden hem sindsdien nog vaker met deze titel aan dan met zijn eigen naam. In 1532 benoemde de hertog hem ook nog tot raadsheer in algemene dienst met een jaarlijkse gage van 300 goudgulden. Met recht mag men hem vanaf het jaar 1532 rekenen tot een van de leden van de kleine kring van vertrouwelingen van hertog Karel. Op eigen verzoek werd Sweder op 22 juli 1535 door de hertog uit zijn functies van rentmeester en van administrateur van de horige goederen ontheven. De weggevallen hoeveelheid dagelijks werk die hij voor beide ambten te verzetten had, werd na korte tijd alweer vervangen door andere taken in dienst van de hertog. De vrijwel permanente oorlogssituatie in het Zutphense kwartier eiste Sweders aandacht op. In de jaren 1536-1537 was hij daar belast met het militaire opperbevel. Nieuw was dit soort werk voor Sweder niet. Reeds ten tijde van zijn rentmeesterschap had de hertog hem het toezicht op de hertogelijke vestingwerken in de stad Zutphen toevertrouwd. De relatie tussen de stad Zutphen en de hertog was op dat moment niet al te best. De hertog had mede daarom opdracht gegeven om voor de stadsmuur nabij de Drogenapstoren tussen de binnen- en buitengracht een blokhuis op te richten, dat door de burgerij niet ten onrechte als een dwangburcht werd beschouwd. Van Kervenhem was in Zutphen hertog Karels rechterhand en het verbaast daarom niet dat de proost bij de plaatselijke bevolking erg gehaat was. Het overlijden van hertog Karel op 30 juni 1538 was voor Sweders talrijke vijanden in Zutphen en omgeving het startsein om met deze gehate hertogelijke ambtenaar af te rekenen. Waarschijnlijk op instigatie van de stad Zutphen werd hij al spoedig gevangen genomen en op de Sint-Janspoort in Arnhem gevangen gezet. Het was de onvermijdelijke en uiterste consequentie van zijn onvoorwaardelijke trouw aan de overleden hertog. Sweders Arnhemse verblijfplaats bestond aanvankelijk uit een manshoge \u2018vogelkooi\u2019 (mezenkooi) die hoog in de lucht aan de buitenzijde van het rondeel van de Sint-Janspoort was bevestigd. Daar hebben passanten en nieuwsgierigen de diepgevallen dienaar van hertog Karel kunnen bekijken en bespotten. Hij zou tot in juli 1539 in de Janspoort gevangen gehouden worden. Spoedig na het overlijden van de hertog hadden de\n\n\n\n\n\nStaten van Gelre de Landdag bijeengeroepen, die successievelijk in Nijmegen, Zutphen, Arnhem en Roermond vergaderingen hield. De Gelderse Landdag had de hoogste rechtspraak in het hertogdom tijdelijk aan zich getrokken. Zaken die anders door de hertog en zijn raden werden behandeld, konden nu in de Landdag aanhangig worden gemaakt. Verschillende personen die vonden dat ze in het verleden het slachtoffer waren geworden van het optreden van de hertogelijke rentmeester en raad Sweder van Kervenhem, grepen de gelegenheid aan om in de Landdag hun gelijk te halen. Van 13 november tot en met 21 december 1538 vergaderde de Landdag in Zutphen. Hier werd door de stad Zutphen namens een aantal particuliere klagers een serie klachten tegen de proost ingebracht. Een groot aantal van die klachten hing samen met het optreden van Van Kervenhem als rentmeester. In bijna driekwart van de gevallen die op de Landdag tegen hem in werden gebracht, werd Sweder veroordeeld tot terugbetaling van de geldbedragen die hij als rentmeester naar het oordeel van de Landdag onwettig had ge\u00efnd door de hertogelijke bevelen en instructies te zeer in zijn eigen voordeel uit te leggen. Bovendien had hij zich in een aantal gevallen, al dan niet in samenwerking met zijn assistent-rentmeester Derik van Zuelen, evident aan fraude en afpersing schuldig gemaakt. In de overige gevallen kon hij zich met succes beroepen op bevelen of instructies die hij destijds van hertog Karel had ontvangen. Nadat de meeste vonnissen tegen hem reeds in december 1538 waren gewezen, vonnisten de te Nijmegen vergaderde hertogelijke raadsheren en de Landdag op 14 juli 1539 dat de proost kon worden vrijgelaten, op voorwaarde dat hij de door de Landdag vast te stellen proceskosten zou vergoeden en dat hij zich niet met \u201cgeystelicken ader ongeboirlicken rechten\u201d tegen dit besluit zou verzetten. Vernederd en berooid heeft Sweder zijn Arnhemse gevangenis verlaten. Kort na zijn vrijlating heeft hij de wijk genomen naar Brussel, het regeringscentrum van de Nederlanden van Karel V. Als tegenstander van het heersende regime in Gelre zal hij in Brussel zeker welkom zijn geweest. Hij was ook zeker niet de eerste Geldersman die zijn diensten aan Karel V aanbood. Van Kervenhem blijkt reeds op 28 augustus 1539 raadsheer van Karel V te zijn. De verkrijging van deze gesalarieerde betrekking betekende voor hem in ieder geval politiek eerherstel. In Brussel of elders in de landen van Karel V zal hij daarna hebben zitten wachten op de val van hertog Willem van Kleef-Gelre. De laatste werd in september 1543 door Karel V gedwongen om Gelre aan hem af te staan. Dit opende voor Sweder de mogelijkheid voor een terugkeer naar Gelre en in het bijzonder naar de stad Zutphen. Hij heeft toen al spoedig pogingen in het werk gesteld om het geld en de goederen die hem in de jaren 1538-1539 ontnomen waren, terug te krijgen of daarvoor schadeloos gesteld te worden. Teruggekeerd in Zutphen was de proost met zijn kapittel in een hooglopend con\ufb02ict geraakt. Dit is zo hoog opgelopen, dat de gewestelijke overheid tussenbeide moest komen: in de Gelderse kanselarij te Arnhem werden in 1547 afspraken gemaakt en schriftelijk vastgelegd over \ufb01nanci\u00eble en andere verhoudingen tussen kapittel en proost. Gebrouilleerd met stad en kapittel heeft de proost Zutphen verlaten. Hij sleet zijn laatste levensdagen in de stad Utrecht, waar hij op 8 juni 1547 is overleden en in de Paulusabdij begraven. Sweders grafschrift noemt hem proost van Zutphen en Utrechts koorbisschop. Deze laatste titel werd destijds gevoerd door de aartsdiaken die aan het hoofd stond van het zogenaamde aartsdiakonaat van de koorbisschop, een klein aartsdekenaat in het zuidwesten van het Nedersticht. In tegenstelling tot zijn collega-aartsdiakens werd de aartsdiaken-koorbisschop door de bisschop benoemd. De Utrechtse bisschopszetel werd sinds 1535 bezet door Georg van Egmond, een gunsteling van Karel V. Van Egmond zal Sweder op het laatst van zijn leven, mogelijk op instigatie van Karel V, bij wijze van sinecure met het aartsdekenaat begiftigd hebben. Sweder liet een testament na, waarvan wij de inhoud niet kennen, doordat het verloren is gegaan. Over de afwikkeling van zijn nalatenschap weten we daarentegen tamelijk veel dankzij de problemen die daarbij gerezen zijn. Dan ook blijkt de proost tenminste vijf, en mogelijk zelfs zes, dochters gehad te hebben. Hun respectieve leeftijden liepen nogal uiteen. Wie de moeder van deze dochters was blijkt nergens, noch staat vast dat zij allen dezelfde moeder hadden. Van deze vijf was er een, Gerytgen genaamd, gehuwd. Twee dochters (Beertgen en Urselke) waren waarschijnlijk nog niet volwassen, omdat zij bij pleegouders ondergebracht bleken te zijn. Van twee andere dochters, Willemtgen en Hillegen, weten we nauwelijks meer dan hun naam.", "Gomarius Emmanuel Mes": "Het Zeeuwse \u2019s-Heerenhoek, Mes\u2019 geboortedorp, heeft om tenminste twee redenen een unieke geschiedenis: hier werd na de staatsomwenteling in 1795 de eerste na-reformatorische katholieke kerk van Zeeland gebouwd en in de loop van de 19de eeuw veranderde zijn bevolking van een nagenoeg protestantse in een zo goed als geheel katholieke. Mes\u2019 vader dreef hier een winkel in manufacturen. Daarnaast had hij een kaarsenmakerij en was hij koster en organist. In zijn eerste huwelijk werden vijf kinderen geboren, van wie Gomarius de jongste was. Hij kreeg van de pastoor die hem doopte als tweede naam Emmanuel, omdat hij een kerstkind was. Zijn moeder stierf toen hij nog maar net de wieg ontgroeid was en waarschijnlijk heeft zijn grootmoeder van moeders kant zich over hem ontfermd, totdat zij door zijn stiefmoeder als opvoedster vervangen werd. Mes dacht altijd met liefde aan zijn grootmoeder terug en ontleende een van zijn pseudoniemen (A. de Witt) aan haar. Hij liet zich later steeds in positieve termen uit over zijn ouderlijk huis, maar kon er tegelijkertijd niet zonder droefheid op terugkijken. Hij moet van meet af aan een zeer vrome jongen zijn geweest, wat niet zo vreemd was met een organist als vader en een ex-pastoriehuishoudster als stiefmoeder. Gomarius werd misdienaar en raakte zeer bevriend met de pastoor. De sfeer waarin hij opgroeide werd bepaald door een mengsel van vroomheid, artisticiteit en handelsgeest, wat tevens de\n\n\n\n\n\ngrondtoon zou vormen van zijn karakter. Eind jaren \u201960 was Mes eerst enige tijd kwekeling, achtereenvolgens in Goes, Rotterdam en Boxtel. Na de vervulling van zijn militaire dienstplicht besloot hij in 1870 zijn geluk te beproeven in de handel. In 1870 vond hij een betrekking als winkelbediende in een sigarenzaak in Utrecht. Hierna was hij tot 1873 handelsreiziger voor een Haagse \ufb01rma in zijde, \ufb02uweel en broderies. Na het faillissement van het bedrijf besloot hij onderwijzer te worden. Dat voerde hem naar het Gelderse Bussloo, waar zijn oudere broer Adrianus hoofd van de lagere school was. Hier kon hij, zoals in zijn tijd gebruikelijk, het vak in de praktijk leren en zijn acte halen. Tegelijkertijd moet zijn broer hem ook in artistiek opzicht gestimuleerd hebben, want Adrianus Mes was muzikaal zeer begaafd en zou met zijn composities en publikaties bijdragen aan de vernieuwing van de kerkmuziek. In 1874 werd Gomarius aangenomen als hulponderwijzer aan de katholieke jongensschool te Zwolle. Hoofd van deze school was Cornelis Kooijmans, die bezig was naam te maken als pionier van de \u2018echt roomsche\u2019 schoollectuur. Opnieuw werkte Gomarius dus samen met een creatieve en inspirerende figuur, die hem bovendien in contact bracht met de Thomas \u00e0 Kempis-Vereeniging in Zwolle. Hier zou Mes ook vertaalwerk gaan verrichten. In 1877 werd hij na het behalen van de hoofdacte benoemd tot hoofdonderwijzer aan de Openbare Lagere School van Wijchen. In 1878 huwde hij Geertje Kooijmans, Cornelis\u2019 jongste zuster. Zij betrokken de onderwijzerswoning aan het marktplein. Hier zou Gomarius uitgroeien tot de legendarische schoolmeester, zoals hij tot op heden in de herinnering van de Wijchenaren voortleeft. Hij was \u201cde geleerde man, die een lang verhaal over Wychen in het Zondagsblad schreef\u201d en \u201cnaast Meester van Gils de beste meester van het dorp\u201d, zoals het in een streekroman van Victor de Jonge heet. Met dat Zondagsblad was de Katholieke Illustratie bedoeld, waarin Mes regelmatig artikelen, verhalen en gedichten publiceerde. En dat hij zo\u2019n beste meester was lag niet in de laatste plaats aan de door hemzelf geschreven lees- en rekenboekjes. Zijn lessen kregen daardoor een heel persoonlijk karakter en moeten bovendien zeer aansprekend zijn geweest, omdat zowel in de verhaaltjes als in de sommen het eigen dorp herhaaldelijk figureerde. Enkele titels van deze tot zijn dood steeds weer herdrukte boekjes zijn: Bloemzaadjes , Heidekruid , Lindebloesem , Klimop , Goudenregen en Leli\u00ebn . Zij laten zien wat Mes met de kinderen voorhad: hen begeleiden op hun levenspad van prille onwetendheid tot religieuze volwassenheid. Hij ontpopte zich met deze serie als een pionier op het terrein van de katholieke schoollectuur en het zogenaamde \u2018belletristische\u2019 kinderboek. Als voorvechter van het bijzonder onderwijs wilde hij hiermee een alternatief scheppen voor de neutrale lectuur in het openbare onderwijs. Verdere activiteiten stonden in dienst van de politisering van het Nederlandse katholicisme dat zich toen enerzijds herstelde, maar zich ook bedreigd voelde door de ideologie\u00ebn van de moderne tijd. Het is opmerkelijk hoe internationale ontwikkelingen samenkwamen in de kleine plattelandsonderwijzer die Gomarius Mes was. Dit blijkt met name uit zijn vertalingen uit het Frans, het Italiaans en het Duits. Vooral met de vertaling van het in de Duitse Kulturkampf populaire Dreizehnlinden van F.W. Weber wist hij veel eer in te leggen. Heel bijzonder is ook dat hij de eerste Nederlandse vertaler van Karl May blijkt te zijn. Ook deze Duitse auteur had zijn steentje bijgedragen in de strijd om de verdediging van de katholieke kerk, namelijk als medewerker aan Der deutsche Hausschatz . Het was dit blad, dat een van May\u2019s eerste verhalen Der Ehri publiceerde. Voor de Katholieke Illustratie van 1882 maakte Mes daarvan een vertaling, die eerst anoniem werd gepubliceerd, maar in 1896 door hemzelf werd uitgegeven onder zijn pseudoniem Jan de Zeeuw. Er zouden nog meer May-vertalingen volgen. Maar ook Wijchen en omgeving inspireerden Mes. Hij werd er verleid tot nostalgische mijmeringen over de vergankelijkheid van alles, maar evengoed geprikkeld in zijn beschavingsijver. Zijn verbeelding riep een hele serie sagen, legenden en volksverhalen in het leven, die zich allemaal afspeelden in het verleden van deze streek. Mes katholiseerde het Wijchense landschap zo, dat wandelaars er de rijke roomse geschiedenis in konden terugvinden. Het ging daarbij steeds om de strijd tussen de onbeschaafde heidenen en de beschaafde christenen, opmerkelijk vaak in de vrouwelijk rol of, als ze mannen waren, gekenmerkt door een combinatie van mannelijke kracht en vrouwelijke zachtheid, dezelfde waardoor zich volgens Mes ook de ware schoolmeester zou typeren. In 1893 en 1902 werd een deel van deze verhalen in boekvorm uitgegeven, respectievelijk als Lief en Leed en Rond den Valkhof . Dezelfde omgeving dreef hem ook tot streekhistorisch onderzoek, bijvoorbeeld over het kasteel van Wijchen en zijn beroemde bewoners Emilia van Nassau en Emmanuel van Portugal. Hij publiceerde de resultaten van deze studies in bladen als de Katholieke Illustratie , De Katholiek , de Almanak van Thijm en de Geldersche Volks-almanak . Het laatste blad was weliswaar \n\n\n\nvan protestantsen huize, maar zijn vriendschap met de in Ravenstein wonende redacteur A.C.W. Quack zal bij de publicatie in de almanak wel een rol gespeeld hebben. Een poging zelf een tijdschrift van de grond te krijgen strandde. Mes werd toch geleidelijk aan vooral gelegenheidsdichter, die jubelzangen aanhief bij de bouw van het nieuwe franciscaner klooster te Alverna, Nijmegen troostte bij het vertrek van de populaire geleerde en predikant pater J.V. de Groot en Nijmeegse zouaven toezong bij hun vijfentwintigjarig jubileum. Deze zangen bracht hij soms ter plekke ten gehore, waarna zij ongewoon mooi gedrukt op losse vellen te koop werden aangeboden. Door al deze activiteiten in dienst van de herlevende katholieke cultuur raakte Gomarius Mes bevriend met \ufb01guren als Schaepman, vader en zoon Alberdingk Thijm en Bernard van Meurs. In 1888 publiceerde hij De Katholieke Pers van Nederland: 1853-1887 , een zeer uitvoerige en becommentarieerde bibliogra\ufb01e van katholieke geschriften, bedoeld als informatie over alternatieven voor neutrale en godslasterlijke geschriften. Hij zou er de pauselijke onderscheiding Pro Ecclesia et Pontifice aan overhouden. In 1894 hield Mes in Amsterdam op uitnodiging van Recht en Plicht, de antisociaaldemocratische vakbond voor katholiek treinpersoneel, een vlammend betoog tegen het socialisme en Multatuli, die teveel onderwijzers het hoofd op hol zouden brengen. Daar hielp maar \u00e9\u00e9n remedie: bijzonder onderwijs en katholieke lectuur. Misschien is het niet heel verwonderlijk dat Mes\u2019 gedrag ook vijanden kweekte. In 1896 ontstond er frictie en rivaliteit tussen hem en de burgemeester van Wijchen. Dit leidde tot een tot voor de kroon uitgevochten con\ufb02ict en hoewel hij in het dorp, zowel door zijn parochi\u00eble bezigheden als door zijn onderwijzerschap, een centrale en geziene figuur was, werd hij overgeplaatst naar een school in de nieuwe buurtschap Alverna, pal naast zijn geliefde franciscaanse klooster. Hij beschouwde dit als een degradatie en voelde zich op \u2018de heischool\u2019 een balling. Dat hij uit was op wraak mogen we aannemen. Vanaf 1893 had hij, tegen het verbod van nevenverdiensten in, maar met de zegen van zijn geestelijke adviseurs, een verzendboekhandel annex uitgeverij opgezet. Dit stelde hem in de gelegenheid om onder verschillende pseudoniemen, zoals Emmanuel, Jan de Zeeuw en Dr. A. de Witt \u2013 waarmee hij de indruk wekte over een hele stal van auteurs te beschikken \u2013 zijn eigen boeken uit te geven. Het meeste succes had hij met de productie van drie verschillende kinderbijbels, bestemd voor school en huisgezin. Daarvan zou hij er in de loop der jaren in totaal ongeveer 100.000 omzetten. Hier raakten handelsgeest en apologetische ijver onontwarbaar met elkaar verstrengeld: in zijn kinderbijbels en zijn voor de boeren geschreven gebedenboek De godvruchtige Landman verwees hij rechtstreeks naar de producten die hij in zijn eigen winkel te koop had. Hij verhandelde ook devotionalia en zogenaamde prijsboeken, vaak als restant betrokken van verschillende religieuze uitgeverijen. Later namen zijn zonen het bedrijf over. Hij bouwde een schoolmeubelfabriek, die tot op de dag van vandaag in Wijchen voortbestaat onder de naam Eromes. Dit bedrijf was Gomarius zoete wraak: \u201c6 Augustus 1909 stond de vlag op de fabriek te waaien, net twaalf jaar na onze verbanning uit het dorp\u201d, schreef hij in het familiealbum. Toen Gomarius Mes op 19 februari 1918 overleed kreeg hij een vaste plaats in de herinnering van zijn dorpsgenoten. Hij is een historisch interessante figuur, omdat hij zoveel inkijkjes geeft in de wijze waarop de katholieke bevolkingsgroep zich organiseerde en in zichzelf opsloot. Hij heeft op diverse manieren meegeholpen aan het ontstaan van een vaak benauwend clericalisme, maar ook zijn dorpsgenoten en anderen leren lezen. Daarmee had hij hen tevens een middel gegeven om zich te bevrijden.", "Anthony Nolet": "Afkomstig uit de bekende R.K. Schiedamse familie Nolet, die al vanaf 1691 in deze jeneverstad het brandersbedrijf uitoefende, en geboren aldaar in het huis met het bordes aan de Lange Haven 65, verliet hij na de vroege dood van zijn vader in 1872 met zijn moeder en zijn broer en zusters het ouderlijk huis te Schiedam, waar zijn grootmoeder, Cornelia Joanna NoletVan der Burg (1797-1885), nog tot haar overlijden zou blijven wonen. Zoals zoveel leden van Schiedamse brandersfamilies gedaan hadden, toen de neergang van de industrie in 1883 begonnen was, week ook de jonge weduwe Nolet-Dericks uit, en wel naar haar geboortestreek in Gelderland \u2013 ze was afkomstig uit Druten \u2013 en vestigde zich in Nijmegen. Aangezien de wijnhandel dicht tegen de jeneverbranche aanlag, begon haar zoon Anthony zich daar een bestaan op te bouwen als wijnhandelaar. Over de vooropleiding van Antony Nolet is niets bekend. Aannemelijk is dat hij het vak van wijnhandelaar in de praktijk onder de knie gekregen heeft. Zijn ruime familiekring te Schiedam en elders in Nederland zorgde voor een gegarandeerde afzet van de uit Frankrijk ge\u00efmporteerde wijnen. De kennis van de Franse taal, het uitgebreide familienetwerk en de opname in het milieu van de Nijmeegse R.K. elite (Van Heukelum, Terwindt, Weve) stonden borg voor een goed bestaan in het begin van de 20ste eeuw, zodat hij ook een kunstverzameling kon aanleggen. De muziekbeoefening thuis, gebruikelijk in zijn milieu, en in soci\u00ebteitsverband bracht Toon, zo werd Anthony genoemd, in intensieve betrekking met plaatselijke notabelen en kunstenaars. Als actief beoefenaar van de muziek op de cello in zijn huis aan de Graafseweg te Nijmegen portretteerde Toorop Nolet samen met zijn medespelers L\u00e9on Bouwman, directeur van de Nijmeegse muziekschool, Jan Vel, een Nijmeegs muziekleraar en beroepsmusicus, en de uit Mook en Middelaar afkomstige Sebastiaan Ladner. Dit groepsportret staat bekend\n\n\n\n\n\nals het (Strijk)Kwartet uit 1911. Het repertoire van dit kwartet bevatte onder meer Haydn en Bach. Het woonhuis van Antony Nolet aan de Graafseweg was een trefpunt van schilders, schrijvers en componisten, onder wie de Nijmeegse componist Willem Heijdt (1858-1921). Nolet droeg de wereld van de muzen een goed hart toe en was er graag het middelpunt van. Via Toorop, die hem in 1904 portretteerde, had Nolet ook de wereldberoemde cellist Pablo Casals (1876-1973) leren kennen. Een brief van 14 Januari 1947, gericht aan Nolet van Pablo Casals, geeft een indruk van hun langdurige wederzijdse relatie. Toon Nolet kwam in contact met de in 1905 tot het katholicisme bekeerde en al genoemde Jan Toorop (1858-1928), schilder, tekenaar en graficus, en haalde hem over zich te Nijmegen te vestigen. Toorop woonde van 1908 -1916 te Nijmegen aan de Barbarossastraat 131. Toon Nolet werd in deze periode \u2013 en ook nadat Toorop uit Nijmegen vertrokken was, bleef hij dat \u2013 de mecenas en vriend van Toorop. Deze laatste stond in een veelvuldige correspondentie met hem en mede dankzij deze briefwisseling is Toon Nolet blijven voortleven, want de briefwisseling is een belangrijke bron voor de bestudering van het leven van Toorop geworden. Van zijn kant portretteerde Toorop veelvuldig Toon Nolet, zijn vrouw en kinderen uit dankbaarheid voor de steun en vriendschap. Toorop droeg zijn zelfportret uit 1918, hij was toen reeds twee jaar uit Nijmegen vertrokken, aan zijn mecenas Nolet op. Maar ook met de schilder Jan Sluijters (1881-1957), die door zijn vriend Jan Toorop bij hem ge\u00efntroduceerd werd, had Toon Nolet al vroeg contact. Deze portretteerde in 1918 (31 mei) zijn vrouw H\u00e9l\u00e8ne Nolet-Vonk de Both (1883-1967) en later in datzelfde jaar (30 september 1918) zijn jongste dochter, Clementine Constance Maria Nolet, (geb. Nijmegen 13 januari 1916) als twee jaar oud meisje met een fraaie, grote, strik in het haar. Nolet was een kunstverzamelaar, die in de huiskamer van zijn laatste woning in Nijmegen aan de St. Annastraat 113 ondermeer omringd was door de twee later door Jan Sluijters geschilderde portretten van hem zelf als cellist (1920) en zijn oudste dochter, Cara Nolet (1908-1993), uit 1926. Na de Tweede Wereldoorlog maakte Toon Nolet zijn kunstverzameling om \ufb01nanci\u00eble redenen te gelde, maar ook al in 1924 schijnt hij om financi\u00eble redenen een deel van zijn Toorop-collectie hebben laten veilen. Toon Nolet onderhield een intensieve relatie met zijn zwager, Franciscus Bernardus Deurvorst (18571931), directeur van N.V. Ulftsche IJzergieterij en Emailleerfabriek Diepenbrock en Reigers te Ulft, die in 1927 ook door Jan Toorop getekend is. De zwagers Nolet en Deurvorst zijn tijdens een van de vele bezoeken over en weer met hun beide echtgenoten te Ulft door Toorop prachtig uitgetekend. Toon Nolet kreeg diverse onderscheidingen. Hij werd Of\ufb01cier de l\u2019Instruction publique, Of\ufb01cier d\u2019Acad\u00e9mie (beide Franse onderscheidingen) en begiftigd met de M\u00e9daille du Roi Albert (Belgi\u00eb). Deze onderscheidingen onderstrepen zijn internationale contacten op het gebied van de wijnhandel en cultuur. Om dicht bij zijn oudste dochter Cara te zijn, die als kloosterzuster was ingetreden te Rijckholt (L.), trok Toon Nolet zich op het einde van zijn leven (1959) terug in het St.-Caroluspension, St.-Servaasklooster 8 te Maastricht. Hij overleed daar op 25 september 1961,\n\n\n\nzijn vrouw op 10 maart 1967. In Nijmegen herinnert zijn huis aan de Graafseweg met in rode steen schuin daarop aan de zijkant de naam Anthony Nolet aan zijn succesvolle bestaan als wijnhandelaar, mecenas en kunstverzamelaar in de eerste helft van de 20ste eeuw.", "Elisabeth Maria Post": "Op Elisabeths twaalfde jaar werd het gezin door grote tegenslagen getroffen: de suikerfabriek ging failliet en vader Post moest zijn functie als kameraar neerleggen omdat hij ambtshalve een deel van de stads\ufb01nanci\u00ebn beheerde; enige tijd later werd zijn herbenoeming in de vroedschap geweigerd. Het gezin was nu zonder bezittingen en zonder inkomen en werd van liefdadigheid afhankelijk. Een aantal jaren van armoede en omzwervingen brak aan. In het gehucht Emminkhuizen bracht Elisabeth haar tienerjaren in sombere en sobere eenzaamheid door, zonder vrienden en vriendinnen. Haar neiging tot melancholie zal hier gevoed zijn, maar ook aanleg tot re\ufb02ectie en zelfstudie. In autobiogra\ufb01sche teksten denkt ze aan deze jaren terug als jaren van armoede, verdriet en vernedering. Pas in 1774 kreeg vader Post een zekere sociale rehabilitatie door de aanstelling als drost van de Hoge Heerlijkheid Amerongen. Het verblijf in Amerongen is door Elisabeth Maria dan ook verheerlijkt als een gelukkig landleven. Tijdens haar omzwervingen observeerde ze de natuur in de verschillende jaargetijden. Met literatuur van haar lievelingsschrijvers op zak zocht ze als het ware literair en werkelijk landschap te laten samenvallen. In Amerongen zijn haar eerste gedichten en prozateksten ontstaan, de oudste rond haar vijfentwintigste jaar. Na de dood van haar vader, die in 1787 plaatsvond, besloot Elisabeths moeder naar de stad terug te keren, in dit geval naar Arnhem waar haar broer Evert Johan predikant was. Het vooruitzicht naar een stad te verhuizen beangstigde Elisabeth, ze vreesde haar vrijheid, gezondheid en creativiteit te verliezen. Op grond van haar natuurdagboeken schreef ze een \u2018opstel in brieven\u2019 over de existenti\u00eble betekenis van het landleven: een deugdzaam bestaan temidden van Gods schepping bereidt de mens optimaal voor op het leven in het hiernamaals. De Arnhemse predikant-letterkundige Ahasuerus van den Berg was verrast door de authenticiteit van het werk en schreef een aanbeveling voor de lezer in de vorm van een brief aan barones Margriet van Essen geboren Van Haeften, vrouwe van Schaffelaar, die hij kende uit de tijd dat hij als predikant in Barneveld stond. Het werk werd in 1788 anoniem uitgegeven onder de titel Het land, in brieven . Deze briefroman heeft de continu\u00efteit van het leven in de natuur en dat van de mens in het bijzonder, als thema. Natuur en landschap worden voor het eerst in de Nederlandse literatuur minutieus en realistisch beschreven. Opvallend zijn de idee\u00ebn over de emancipatie van de vrouw: de hoofdpersoon is een ontwikkelde vrouw die in haar eentje een woning op het land bewoont, haar huishouding zelf doet, studeert, musiceert, filosofeert en de natuur onderzoekt. Haar vriendschap met een vrouw wordt boven de liefde met een man gesteld. De schrijster was ondertussen naar de stad Arnhem verhuisd. Moeder Post en haar dochters woonden in de pastorie van Evert Johan. Elisabeth kon gebruik maken van zijn welvoorziene bibliotheek op het gebied van theologie, natuurlijke historie en letteren. Ook met de andere Arnhemse predikanten onderhield ze literaire contacten: Ahasverus van den Berg, Louis Serrurier, Johannes Veltman, Johannes Cornelis Boot en Ewaldus Kist. Ook met de bekende familie Nijhoff (o.a. met mr. Isaac Anne, boekverkoper-uitgever, archivaris en geschiedschrijver, en met Paulus, apotheker) ging Elisabeth om. Het was in deze tolerante en geletterde kring dat enkele jaren later het Natuur- en Letterkundig Genootschap \u2018Prodesse Conamur\u2019 opgericht werd, waarin Ah. van den Berg en E.J. Post een belangrijke rol speelden. Elisabeth oogstte succes met haar eersteling; binnen een jaar verschenen er drie drukken en haar naam werd achterhaald en in een recensie in de Vaderlandsche letter-oefeningen bekend gemaakt. Haar volgende publicaties waren gedichten en prozafragmenten in Voor eenzaamen (1788), de vertaling van Schillers Don Karlos (1789) en een driedelige briefroman over\n\n\n\n\n\neen Westindische kolonist, ge\u00efnspireerd op de lotgevallen van haar broer, Hermanus Hillebertus, in Guyana: Reinhart, of natuur en godsdienst (1791-1792). In dit werk wordt de zeereis naar en het verblijf in Guyana verteld. De met verlichte idee\u00ebn bezielde hoofdpersoon Reinhart wordt geconfronteerd met de negerslavernij, die hij principieel afwijst op grond van het Evangelie en van de mensenrechten, maar die hij gedoogt zodra hij zelf eigenaar van een plantage en slaven geworden is. Vanaf dat moment probeert hij een \u2018goede meester\u2019 te zijn en dankzij quasi-verlichte redeneringen, zijn geweten rein te houden. Op een tocht in het binnenland verblijft hij in een indianendorp en observeert het voorbeeldige leven van deze goede wilden, die volmaakt zouden zijn als ze het Evangelie gekend hadden. Reinhart huwt en beleeft een idylle in het oerwoud, totdat er een reeks van tegenslagen hem overvalt, cumulerende in de dood van zijn geliefde vrouw. Met zijn kinderen keert hij ontredderd naar het vaderland terug. De mens wikt, maar God beschikt, wat de mens overblijft is de hoop, aldus het thema van dit werk. Het beleefde een tweede druk en een Duitse vertaling. Ondanks de sociale en literaire contacten, beviel het stadsleven Elisabeth Maria niet en na de dood van haar moeder (1792) verhuisde ze met haar oudste zuster naar het landelijke Velp. Ze woonden in een huis aan de Dorpsstraat dat ze hun \u2018Retraite\u2019 noemden, in de directe omgeving van de aantrekkelijke landgoederen en natuurgebieden: Rozendaal, Biljoen, Beekhuizen, de heuvel-, bos- en heidegebieden tussen Arhem en Dieren en de uiterwaarden langs de IJssel. Hier vergat ze haar heimwee naar Amerongen, de Veluwezoom werd haar nieuwe biotoop: de gecultiveerde natuur van de landgoederen, de landschapsarchitectuur, de Engelse tuin met z\u2019n literaire symbolen: grotten, hermitages, tempeltjes, zoden bankjes, vijvers, bruggen, watervallen, uitzichtspunten en andere verrassende landschappelijke elementen, inspireerden haar. Met de adelijke famile Van Spaen van Biljoen en Beekhuizen sloot zij vriendschappen. In het \u2018Gastenboek\u2019 heeft Elisabeth haar gelukservaring op het landgoed in enkele gedichten vastgelegd. De combinatie van de sociale en culturele contacten in het nabije Arnhem en de inspirerende natuur en vriendschappen in Velp maakten haar verblijf tot een Eden. In 1793 leerde Elisabeth de predikant uit Noordwijk-Binnen, Justus Ludovicus Overdorp, kennen. Deze was in 1763 geboren te Doetinchem. Omdat het klikte tussen hen kwam Overdorp haar in Velp opzoeken, wat leidde tot een huwelijksaanzoek. Het huwelijk werd op 23 juli 1794 te Velp gesloten. Na met haar \u2018Amintas\u2019 afscheid genomen te hebben van het \u2018Gelders Arcadia\u2019 vertrok ze metterwoon naar Noordwijk. De gedichten over haar ontluikende liefde voor Overdorp, over haar hoop en twijfel, gaf ze als Gezangen der liefde (1794) uit, tot verbazing van enkele recensenten die ze wel gewaagd openhartig voor een vrouw vonden. In de woelige begintijd van de Bataafse Republiek publiceerde ze een aantal essays-in-briefvorm over haar levensbeschouwelijke denkbeelden, onder de titel Het waare genot des levens (1796), denkbeelden die gematigd verlicht waren. De Noordwijkse jaren leidden tot lichamelijke en geestelijke klachten. Elisabeth leed aan astma en was uitermate zwak van gestel. De door haar gevreesde melancholie teisterde haar en leidde tot twijfels aan haar geloof en levensbeschouwing. In de gedichten die ze als een soort therapie schreef, spreekt een heel sterk zondebesef, terwijl Elisabeth verwacht niet lang\n\n\n\n \n\nmeer te zullen leven. Opmerkelijk is het gedicht \u2018Elegie\u2019 waarin ze de hoop uitspreekt terug te keren naar haar geliefde Gelderland en daar temidden van vrienden en familieleden opnieuw als in een hemel te leven:\n\nDit\u2019s al wat ik begeer; \u2019k zou ruimer adem halen In zuiv\u2019rer lucht; mijn geest zou min beneveld, meer Van banden vrij zijn; \u2019k zou die schoone streek doordwalen, Gezond, gelukkig zijn, en worden als weleer; \u2019k Zou weer geheel gevoel, natuur! voor uw genoegen, In uw zoo roerend schoon, uw\u2019 goeden Schepper zien; [..] En, lieve lotgenoot! aan uw getrouwe hand, Genoot ik, in den kring van magen en van vrienden, Een aardschen hemel in het schoone Gelderland.\n\nDe dichtbundel verscheen in 1807 onder de titel Ontwaakte zang-lust . Niet in de omgeving van Arnhem, maar in Epe op de Noord-Veluwe kwam ze terecht. In juni 1807 deed ds. Overdorp zijn intrede in deze redelijk welvarende gemeente. Als huisgenoot kwam ook Anna Theodora Dusseau uit Noordwijk naar Epe, zij had Elisabeth tijdens haar ziekte verpleegd en gezelschap gehouden. Vanuit de pastorie, die aan de rand van het dorp lag, had men een wijds uitzicht; in de pastorietuin werd een studeervertrek gebouwd in de vorm van een \u2018Hermiten Huisjen\u2019, bomen, heesters en bloemen werden geplant volgens Elisabeths smaak. Haar gezondheid verbeterde. Ze las en schreef weer, maar tot nieuwe dichtbundels of romans leidde haar schrijfwerk niet. Elisabeth sloot vriendschap met de eigenaar van landgoed Tongeren, mr. Jan Hendrik Rauwenhoff, oudburgemeester van Elburg en overtuigd patriot. Hij leefde daar als weduwnaar met zijn dochter Anna Wilhelmia. Beiden schreven gedichten en lazen literatuur. Rauwenhoff had op zijn landgoed een natuurbegraafplaats laten aanleggen, waar hij bij tijd en wijle mediteerde over dood en hiernamaals. Hij schreef z.g. mortuaire gedichten die thans in handschrift berusten in het familie-archief. Hij beloofde Elisabeth Maria een rustplaats op deze begraafplaats. Na 1809 werd haar gezondheid weer minder en moest Elisabeth opnieuw verpleegd worden. Haar aanvallen van benauwdheid namen toe terwijl er ook van \u2018water in de borst\u2019 sprake was. Na een langdurig en ernstig ziekbed stierf Elisabeth Maria Post op 3 juli 1812, op ruim 56-jarige leeftijd. Zij werd als eerste op de Rauwenhoff-begraafplaats ter aarde besteld. Heide, mos en bosplanten bedekken er nog steeds haar graf. De tekst op de grafsteen is ontleend aan de door haar gedicteerde afscheidswoorden: \u201cHy leeft en ik zal Leeven / Dit stof word gezaaid voor / de onsterfelykheid.\u201d", "Antoni Christiaan Wynand Staring": "Staring was enig kind; zijn vaders familie telde predikanten en zeeof\ufb01cieren, zijn familie van moederskant behoorde tot het stedelijk patriciaat van Doetinchem. In deze plaats en in Zutphen bracht hij zijn vroegste jeugd door. Toen zijn vader in 1773 werd benoemd tot equipagemeester aan Kaap de Goede Hoop en zijn moeder haar man volgde, werd Staring in Gouda op school gedaan, eerst op de kostschool van mr Dionysius Muis, daarna op de Latijnse school van rector Petrus Dausij. Zijn oom van vaderszijde Jacob Gerard Staringh (1717-1804), predikant in Gouderak, werd toeziend voogd. Tussen deze oom en de jonge Staring ontwikkelde zich een hartelijke verstandhouding. In september 1783 schreef Staring zich in aan de universiteit van Harderwijk om rechten te studeren. Al spoedig vatte hij grote tegenzin op tegen de in zijn ogen dorre studie; in de winter van 1785-1786 maakte hij, zo krijgt men de indruk, een crisis door. Daarna stond zijn besluit vast: hij zou zijn studie afmaken om zijn moeder niet teleur te stellen, maar vervolgens zou hij in Duitsland landbouwkunde (\u2018landoeconomie\u2019) studeren. Zijn oom, die lid was van het in 1777 opgerichte landbouwkundig genootschap Oeconomische Tak , had al vroeg zijn belangstelling in die richting gewekt. Als landoeconoom wilde hij zijn leven vormgeven. Daarnaast ging zijn liefde uit naar de literatuur. Aangemoedigd door de dichter Rhijnvis Feith publiceerde Staring in 1786 zijn eerste gedichten, onder de titel Mijne eerste proeven in po\u00ebzij (Harderwijk). Nadat hij in juni 1787 in Harderwijk in de rechten was gepromoveerd, vertrok hij naar de universiteit van G\u00f6ttingen, die in vakken als landbouwkunde, biologie en botanie een uitstekende reputatie genoot. Een motief om ons land te verlaten heeft wellicht ook gelegen in het verpolitiekte klimaat tengevolge van de patriottische en orangistische woelingen. Staring, ofschoon sympathiserend met de patriottenzaak, was geen partijman. Zijn patriottisme was niet politiek, maar moreel en literair van aard. De periode in Duitsland (september 1787-april 1789) had grote betekenis voor zijn vorming als patriot in laatst genoemde, niet-politieke zin en als dichter. In april 1789 keerde hij \u2018met een schat van kundigheden\u2019 terug naar Nederland en nam het beheer van het landgoed de Wildenborch op zich, dat in 1780 door zijn ouders was aangekocht. Het dichten, ofschoon geen hoofdzaak, vergat hij niet: in 1791 verscheen zijn tweede dichtbundel Dichtoeffening (Zutphen), waarin ook zijn Duitse ervaringen waren verwerkt. In datzelfde jaar trad hij in het huwelijk met Everdina Maria van L\u00f6ben Sels; het in 1792 uit dit huwelijk geboren zoontje stierf kort na de geboorte. Zijn vrouw moest hij in 1794 verliezen. In 1795 werd tengevolge van de Franse inval het stadhouderlijk bewind ten val gebracht. Staring, die een afkeer had van politiek en partijstrijd, maar zich op en top vaderlander en Geldersman voelde, zou noodgedwongen in de volgende jaren van de BataafsFranse tijd publieke functies aanvaarden. Als overtuigd federalist verafschuwde hij centralisme en hollandisering en om deze redenen verfoeide hij de centralistische constitutie van 1798. In 1798 trouwde hij met Johanna Andrea Charlotte van de Muelen, een nicht van zijn eerste vrouw. Uit dit huwelijk werden acht kinderen geboren: vier zonen en vier dochters. Het staatsbewind van 1801 met zijn gematigde centralisme was hem sympathieker. In 1802 aanvaardde hij de benoeming tot lid van het (eerste) departementale bestuur van Gederland. Maar ook hier meer \u2018nolens volens\u2019, uit \u2018pligtbesef\u2019. Toen evenwel Schimmelpenninck in 1805 als raadpensionaris een eenhoofdig bewind instelde, bekoelde zijn geestdrift, en hij was blij dat zijn benoeming niet werd gecontinueerd. Zijn belangstelling ging nu eenmaal niet uit\n\n\n\n\n\nnaar de politiek, maar geheel en al naar het beheer en de verbetering van zijn landgoed. Van meet af aan zag hij in zijn existentie als \u2018landoeconoom\u2019 een middel om zijn vaderland te dienen. Veel liever dan een politiek ambt bekleedde hij daarom \u2013 vanaf 1805 \u2013 het lidmaatschap van de Commissie van Landbouw in Gelderland. Hij kon echter niet voorkomen dat hem telkens weer politieke functies werden aangedragen en opgedrongen. Zo was hij van 1811-1813 maire van Lochem. De herwonnen soevereiniteit van Nederland in 1813 begroette hij zeer. Binnen de eenheidsstaat bleef hij op de bres staan voor Gelderse belangen. De opheffing van de oude Harderwijkse Akademie in 1818, waarvan hij curator was, ging hem aan het hart. In 1818 voerde hij, overigens vergeefs, een pleidooi voor de oprichting van een rijksveeartsenijschool in Zutphen: Utrecht had de betere kaarten. Hij werkte actief mee aan het belangrijke werk Statistieke Beschrijving van Gelderland (Arnhem), dat in 1826 door de Gelderse Commissie van Landbouw werd uitgegeven. De laatste levensjaren publiceerde hij weinig meer, maar besteedde zijn vrije tijd aan nieuwe uitgaven van zijn gedichten. Het beheer van zijn landgoed eiste hem volledig op. Op 12 augustus 1840 werd Staring getroffen door een beroerte, waaraan hij op 18 augustus overleed; hij werd begraven op de begraafplaats van Vorden. Staring leefde in een periode die men zou kunnen betitelen met de term preromantiek of met een Duitse term Sturm-und-Drang . In het laatste kwart van de 18de eeuw kwam een nieuw levensgevoel op, een romantische revolte had plaats, in Engeland, in Duitsland en ook, zij het niet massaal, in Nederland. De gevoelige mens, zo leerde de preromantiek, was een betere mens. De kunst diende het gevoelsleven van de mens aan te spreken. De mens moest ontroerd worden. Aldus kan hij voor zijn medemens van de grootste betekenis worden. Reeds in zijn Harderwijkse tijd verslond Staring de gedichten van Gellert, Cronegk en Klopstocks Messias , die hij toen reeds \u2018en texte\u2019 probeerde te lezen. \u201cMijn ziel verheft zich zo alleen bij \u2019t leezen van Klopstock \u2013 zo alleen smelt mijn hart weg voor het warme gevoel van dien besten, beminnelijken Cronegk die boven alles mijn halzvriend is\u201d (Brief aan R. Feith, najaar 1785, geciteerd in M. Evers, De vormingsjaren [...] , p, 214). Zijn verblijf in G\u00f6ttingen heeft Staring bewust gemaakt van zijn Nederlandse, zijn Gelderse wortels. Zijn oom behoefde niet bevreesd te zijn, dat Staring uit Duitsland zou terugkeren als een \u2018gemetamorphozeerde Duitscher\u2019. Waarschijnlijk nog in G\u00f6ttingen, dichtte hij bij wijze van credo :\n\nIk ben uit Geldersch bloed, Geen vleitoon klinkt mij zoet. Mijn Sprake, luttel rond, Aart nog naar Mavors taal In mijner vad\u2019ren mond (uit Dichtoeffening van 1791).\n\n\u2018Back to the roots\u2019 zou het wachtwoord kunnen zijn, om Starings literaire en landbouwkundige activiteiten na zijn terugkeer uit Duitsland te beschrijven. Binnen het Nederlands had hij voor het culturele Gelderse erfgoed speciale belangstelling. Hij koesterde bepaalde dialectische uitdrukkingen en had belangstelling voor de folklore van zijn streek. Met name in zijn gedichten houdt hij het Gelderse verleden, vooral de geschiedenis van het hertogelijk Gelre, vast. Na zijn eersteling van 1786, het reeds genoemde Mijne eerste proeven in po\u00ebzij , en zijn Dichtoeffening van 1791, verschenen in 1820 Gedichten (Zutphen), in 1827 Nieuwe Gedichten (Zutphen), in 1832 als laatste nieuwe bundel Winterloof (Zutphen). Staring is erin geslaagd door deze \u2018omdichtingen\u2019 verschillende episoden uit de Gelderse geschiedenis in de vorm van balladen populair te maken. In zijn gedichten \u2018Eduard van Gelder\u2019, \u2018Hertog Arnoud in den kerker\u2019, en \u2018Eleonora binnen Nijmegen\u2019 brengt hij het roemruchte Gelderse verleden tot leven. Het bestaan als \u2018landoeconoom\u2019 was voor hem een \n\n\n\nroeping. Het was niet een terugtrekken uit de wereld, het was vormgeving aan een verplichting; het was uitdrukking geven aan zijn patriottisme. Juist Staring leert ons dat het begrip patriottisme niet eenzijdig politiek moet worden gebruikt. Starings patriottisme was cultureel en agrarisch van aard. De politiek vreesde hij als iets wat hem juist aftrok van zijn hogere bestemming. Ook zijn literaire werk was vormgeving aan dit patriottisme. Staring vertegenwoordigt de Nederlandse \u2018Sturmund-Drang\u2019; hij ambieerde geen carri\u00e8re als conventioneel burgemeester, noch zag hij zich als \u2018nur Poet\u2019. Het eerste had zijn familie hem wel willen aanpraten, maar deze oplossing sloeg hij uit patriottisme af. Hij wilde geen gebaande wegen gaan, hij wilde op een andere wijze het geluk van de samenleving bevorderen. Maar ook het dichterschap kon geen al het andere uitsluitende levensvervulling zijn. Juist zijn gevoelig gemoed had aan den lijve het gevaar ondergaan dat uitging van een te individualistische opvatting van de kunst. In het bestaan van landbouwhervormer vond hij het geijkte middel om zichzelf te ontplooien en de gemeenschap te dienen.", "Reep VerLoren van Themaat": "Nadat hij in 1902 zijn diploma HBS had gehaald aan het gymnasium te Zutphen, begon Reep VerLoren aan de opleiding tot civiel-ingenieur aan de Polytechnische School, sinds 1905 de Technische Hogeschool, in Delft. Hij nam volop deel aan het studentenleven en bekleedde diverse functies: onder andere was hij thesaurier van het bestuur van de Soci\u00ebteit Phoenix, president \u2018Vrije Studie\u2019, redacteur van het Studenten Weekblad en secretaris van de senaat van het Delftsch Studenten Corps (DSC) in 1904-1905. Reep schreef over die periode het \u2018Vervolg op de geschiedenis van het Delftsch Studenten Corps\u2019 in de Delftse Studenten Almanak . Na zijn afstuderen in 1908 vertrok hij naar de Verenigde Staten waar hij ging werken op het bureau van J.A.L. Waddell van Waddell & Harrington, nestor van de Amerikaanse bruggenbouwers in Kansas City, Missouri. In 1910 keerde VerLoren terug naar Nederland en\n\n\n\nnam de betrekking aan van ingenieur bij Gemeentewerken, afdeling Havenwerken, van de gemeente Rotterdam. Maar in dit ambtelijk klimaat voelde hij zich steeds minder thuis en verlangde hij meer naar de vrije beroepsuitoefening zoals in de Verenigde Staten. VerLoren had al enige stappen ondernomen om zich samen met enkele architectenvrienden van Gemeentewerken, onder wie Granpr\u00e9 Moli\u00e8re, met wie hij later het Hollandsch-Duitsch gemaal in Nijmegen en zijn eigen woning aan de Eversweg in Nijmegen zou ontwerpen, in compagnonschap in Rotterdam te vestigen, toen zijn schoonvader en voormalig directeurgeneraal van Rijkswaterstaat, ir. W.F. Leemans, hem er begin 1918 op attent maakte dat ir. J.C. Deking Dura een \ufb01rmant zocht voor het door hem geleide Ingenieursbureau v/h J. van Hasselt & De Koning te Nijmegen. Op 1 mei 1918 trad VerLoren als geheel gelijkgerechtigd compagnon toe tot het sinds 1881 bestaande ingenieursbureau, waar hij op 31 december 1963 op 81-jarige leeftijd afscheid zou nemen. Het ingenieursbureau zat erg op versterking te wachten sinds W.S.G.T. Post op 1 maart 1917 was uitgetreden en ir. J.C. Deking Dura het bureau alleen runde. Ondanks de Eerste Wereldoorlog was er steeds veel werk. Het ingenieursbureau in de Van Berchenstraat 23 te Nijmegen had op dat moment nog geen typiste, geen schrijfmachine, geen boekhouder maar alleen tekenaars, opzichters en een jonge ingenieur. De beide compagnons moesten bijna alles zelf doen. In 1918 stonden 54 werken op de balans, waaronder verschillende belangrijke, onder andere voor de gecombineerde Waterlossing Rijk van Nijmegen en Maas en Waal, de waterschappen Vollenhove, de Berkel, de Oude IJssel, de Slinge en de Linge, de Peelbuurtspoorweg en het Twentekanaal. Het waterschapswerk was zeer overheersend. Toen VerLoren van Themaat in 1918 op het ingenieursbureau begon, was er direct een grote haastklus. De Eerste Kamer had net de begroting van Waterstaat aangenomen waarin een subsidie stond voor de bouw van het toentertijd grootste gemaal in ons land, dat van het Waterschap Vollenhove. Het waterschap gaf de voorkeur aan de bouw van een stoomgemaal, hoewel het provinciaal bestuur aandrong op elektrische bemaling. De of\ufb01ci\u00eble opening van het stoomgemaal A.F. Stroink, genoemd naar de toenmalige dijkgraaf van het waterschap Vollenhove, vond plaats op 9 juni 1920. De bouw van het stoomgemaal betekende niet het einde van de waterstaatkundige problemen in Noordwest-Overijssel. Direct na de ingebruikneming van het gemaal kreeg het Ingenieursbureau Van Hasselt \n\n\n\n& De Koning de opdracht van het waterschap een ontwerp te maken voor de parti\u00eble bemaling van het waterschap. Het gezamenlijke rapport van het ingenieursbureau en de Nederlandsche Heidemaatschappij verscheen al in het voorjaar van 1921. Het gebied zou worden drooggelegd in zeven polders met een totale oppervlakte van 13.246 hectare. Behalve dit kantoorwerk was er ook direct al veel uitvoerend werk te doen: een gemaal in Appeltern, de ontwatering van het Helvoirtse Broek, het Horstermeer en de brug bij Doetinchem. Tijdens de crisisjaren was VerLoren voornamelijk bezig met werken in de Maaskant en de Achterhoek. Zijn grote rapport over de verbetering van de Oude IJssel stamt ook uit die jaren. Een belangrijk deel van zijn raadgevende ingenieurspraktijk zou worden gevormd door beweegbare bruggen, waarover hij in 1911 al had gepubliceerd in De Ingenieur. Hij bouwde bruggen bij Doetinchem en Gendringen, bracht de verzwaring van de Ooybandijk tot stand en het Hollandsch-Duitsch gemaal van het HollandsDuitse Waterschap te Nijmegen. Het ontwerp van belangrijke werken deden de compagnons grotendeels zelf, waarbij VerLoren graag aan de tekenplank stond. Eind 1920 vertrok Deking Dura als compagnon maar in juli 1920 was een nieuwe compagnon het ingenieursbureau komen versterken:\n\n\n\nLouis Sloth Blaauboer, een oude studievriend van VerLoren. In 1926 werd het ingenieursbureau verplaatst naar een voor die tijd zeer ruime behuizing aan de Pater Brugmanstraat 2. Naast hun werk hadden ze veel gezamenlijke interesses: zeilen, ijszeilen en het buiten wonen. Het was een zware slag voor VerLoren en het ingenieursbureau toen Sloth Blaauboer in 1935 plotseling overleed. Gelukkig was in 1930 Job van der Steur als compagnon tot het ingenieursbureau toegetreden. Gezien de malaise in 1930 en de crisistijd was er geen behoefte aan verdere uitbreiding van het bureau. Toen in 1938 een schoorsteen werd uitgebroken omdat het archief moest worden uitgebreid zette VerLoren er zijn schrijftafel neer en deze stond er nog toen hij per 1 januari 1964 zijn activiteiten in het bureau be\u00ebindigde. In september 1944 was de oorlogssituatie zo precair geworden dat het bureau werd gesloten. Na de bevrijding van Nijmegen werd VerLoren in november 1944 benoemd tot tijdelijk directeur van Gemeentewerken om het noodherstel te regelen en puin te ruimen. Ook Van der Steur werd hierbij betrokken. In 1951 werd begonnen aan de verbetering van de Boven-Linge, hoewel VerLorens rapport daarover van februari 1949 aanvankelijk door het nieuwe hoofd technische dienst van het Waterschap van de Beneden-Linge, M.J. Fraanje, was afgekraakt. Fraanje had hem verweten domme rekenfouten te maken met betrekking tot de capaciteiten van het nieuwe gemaal te Hardinxveld en hun relatie was zeer slecht geworden. Het hoofd technische dienst had echter te hoog van de toren geblazen en moest in 1950 de dienst van het Waterschap verlaten toen hij het gemaal had gesaboteerd om alsnog zijn gelijk te krijgen. VerLorens grootste werk bleef de verbetering van de Oude IJssel, waaraan ook na de Tweede Wereldoorlog onder zijn leiding werd gewerkt. Hij bereisde de werken aanvankelijk per \ufb01ets en trein. Hij stond open voor de inzichten van anderen en had een open oog voor de achtergronden, het hoe en waarom en voor de gevolgen in de breedste zin. Het Waterschap van de Oude IJssel besloot in 1964 de naam van het nieuwe sluis- en stuwcomplex in Doesburg blijvend te verbinden aan de naam van de geestelijke vader, ir. VerLoren van Themaat. VerLoren publiceerde regelmatig in De Ingenieur over diverse onderwerpen. Zo verscheen in 1911 een artikel over liftbruggen, waarin hij stelde dat hefbruggen beter dan de gebruikelijke draaibruggen bij konden dragen aan het probleem van spoor- en wegkruisingen met grote vaarwegen. In 1966 verscheen van VerLorens hand het boek De Oude IJssel . De veelzijdige rol van het water , waarin hij schreef over het onderzoek en de voor de streek ingrijpende wijzigingen, met veel respect voor de landschappelijke waarden. In zijn voorwoord schreef hij daarover:\n\n\u201cZo hebben wij de verandering gezien van een streek en rivier van primitieve, bijna oerstaat in 1890 tot het moderne, ge\u00efndustrialiseerde, landbouwkundig vooraanstaande gebied, dat het nu is. Dit is niet alleen een technische, waterbouwkundige ontwikkeling, maar een algemene groei van streek en landschap.\u201d\n\nIn 1980 publiceerde Reep als \u2018zijn langst overlevende zoon, geboren op 1 september 1882\u2019 een boekje over leven en werken van zijn vader mr. Joan Philip VerLoren, 1840-1890. Volgens zijn collega ir. W. van der Ham had VerLoren grote invloed op het aanzien van het vrije beroep van de Nederlandse Raadgevende Ingenieur. Van der Ham schreef in De Bouwadviseur van oktober 1982 \u201cdat VerLoren tot zijn afscheid bij het ingenieursbureau in een sfeer van eenvoud op bezielende manier in vriendschap wist leiding te geven.\u201d Bij het honderdjarig jubileum van het ingenieursbureau merkte VerLoren op dat het \u201cvroeger puur om het ingenieurswerk ging, tegenwoordig is het veel meer beleidswerk.\u201d In het hedendaagse adviesproces was de opdrachtgever een actieve, creatieve medespeler geworden. Tijdens zijn werkzame leven had VerLoren gedurende kortere of langere tijd zitting in verschillende besturen en commissies op technisch gebied. Hij was onder meer lid van het College van Curatoren van de Technische Hogeschool in Delft, voorzitter van de Orde van Nederlandse Raadgevende Ingenieurs (ONRI), bestuurslid van Netherlands Engineering Consultants (NEDECO), waarvoor hij een artikel schreef over de mogelijkheden in het buitenland voor raadgevende ingenieursbureaus, lid van de Raad van Waterhuishouding, lid van de Zuiderzeeraad en de Delta Commissie, lid van de Raad van Arbitrage Bouwbedrijven en bestuurslid van de Stichting Waterloopkundig Laboratorium te Delft. Daarnaast hadden ook veel maatschappelijke instellingen zijn belangstelling. Zo was hij President Kerkvoogd van de hervormde gemeente van Nijmegen, lid van het Curatorium van het Stedelijk Gymnasium te Nijmegen, voorzitter van de Rotary Club, dagelijks bestuurslid van het Gelders Landschap en voorzitter van de Nijmeegse Vereniging voor Natuurschoon. Vooral de natuur en het landschap hadden zijn speciale aandacht. Dankzij zijn bemiddeling kwam de Vereniging tot Behoud van Natuurmonumenten in 1933 in bezit van het Hengstdal, een erosiedal \n\n\n\nmet boerderij aan de bosrand in Ubbergen op de grens van Nijmegen. Later zou VerLoren dat bezit uitbreiden met een schenking van een strook bosgebied. Ook voor de bossen onder Mook en Groesbeek zette hij zich bijzonder in. Voor zijn vele verdiensten werd hij in 1948 benoemd tot Ridder in de Orde van de Nederlandse Leeuw en ontving hij in 1964 de zilveren erepenning van de stad Nijmegen. VerLoren hoorde tot de grote waterstaatsingenieurs uit zijn tijd. Tijdgenoten kenden hem van zijn relativerend vermogen waarvan hij met zijn uitdrukkingen als \u2018bepaald opmerkelijk\u2019 en \u2018curieus\u2019 blijk gaf. Hij wist zijn inzichten en denkbeelden duidelijk over te dragen en indien hij dat nodig achtte in bredere kring kenbaar te maken; wel doordacht, kritisch maar mild. Zijn artikelen, onder andere in De Ingenieur , getuigden van zijn veelzijdigheid. VerLoren was een ingenieur pur sang, hetgeen niet alleen bleek uit zijn belangrijke rol bij een groot aantal belangrijke waterstaatkundige werken in Gelderland en daarbuiten, maar ook uit zijn vele bestuursfuncties in organisaties waar zijn grote kennis en ervaring als civiel-ingenieur op waarde werden geschat. Hij is voor de Gelderse (waterstaats)geschiedenis van grote betekenis geweest.", "Berta Vorkink": "Berta Vorkink groeide op in een middenstandsgezin. Haar vader had een stoffeerderij in Lochem. Zij was het enige kind uit zijn tweede huwelijk. Uit zijn eerste huwelijk had hij eveneens een dochter. Het gezin was remonstrants. Met betrekking tot opleiding en carri\u00e8re had Berta haar tijd mee. Ze groeide op in een vrijzinnig milieu, waarin het ook voor dochters mogelijk was door te leren en een eigen maatschappelijke loopbaan op te bouwen. Berta bezocht de openbare lagere school en ULO in Lochem en ging na haar eindexamen in 1932 naar de Rijkslandbouwhuishoudschool Nieuw-Rollecate in Deventer. Daar volgde ze de opleiding tot landbouwhuishoudlerares en behaalde ze in 1937 haar diploma. De jaren \u201930 van de 20e eeuw waren de jaren van economische crisis. Ook de landbouw werd hard getroffen. Vooral de kleine boeren hadden het zwaar te verduren. Hun leefomstandigheden waren vaak schrijnend. Om de grote armoede onder hen te bestrijden, werd in 1936 door het Ministerie van Landbouw de Dienst voor Kleine Boerenbedrijven opgericht. Naast landbouwvoorlichting werd ook \ufb01nanci\u00eble ondersteuning gegeven. Deze steun bestond meestal uit een kleine aanvulling op het inkomen, zodat\n\n\n\nboerengezinnen die in \ufb01nanci\u00eble problemen verkeerden, het hoofd boven water konden houden. Op kosten van de overheid werd voorts in elke provincie een landbouwhuishoudconsulente aangesteld om voorlichting aan de boerinnen te geven. Berta Vorkink werd benoemd in de provincie Utrecht en was vooral in het gebied rond Amersfoort werkzaam. Haar activiteiten bestonden voornamelijk uit huisbezoeken en het geven van cursussen ter verbetering van de voeding en hygi\u00ebne, die vaak gebrekkig waren. Ze zag haar werk voor de Dienst naderhand als zeer belangrijk. Een zuinige boerin die goed met geld kon omgaan, was, zo zei ze, nooit weg. Ongetwijfeld zal ze daarbij ook toen al gedacht hebben aan de oude volkswijsheid die zij later in haar werk zo graag aanhaalde: \u201cDe vrouw kan in de schort via de voordeur meer uitdragen dan de man via de achterdeur kan binnendragen.\u201d Het uitbreken van de Tweede Wereldoorlog in 1939 en de daaropvolgende Duitse bezetting hadden voor haar werk geen ingrijpende gevolgen. De activiteiten van de Dienst voor Kleine Boerenbedrijven werden in 1941 met het maatschappelijk werk samengebracht onder de Stichting Maatschappelijk Werk ten Plattelande, die zich op de gehele plattelandsbevolking richtte. Het werk kon daardoor tot eind 1944 worden voortgezet, toen door de oorlogssituatie de maatschappelijke ontreddering te groot werd. Na de bevrijding in 1945 werden de voorlichtingsactiviteiten terstond hervat. Berta Vorkink kwam nu bij de Stichting in dienst als districtsleidster. In die hoedanigheid was zij vooral betrokken bij de hulp aan oorlogsslachtoffers en de wederopbouw van boerderijen in het door inundaties en gevechtshandelingen zwaar getroffen rivierengebied. Eerst was ze gestationeerd in de Bommelerwaard. Spoedig kreeg ze er de Liemers en de Oost-Betuwe bij. Zij richtte zich er vooral op de gezinszorg. In 1949 werd haar werkgebied verder uitgebreid met de West-Betuwe, toen daar de functie van districtsmaatschappelijk werkster werd opgeheven. Naast haar betaalde werk was Berta Vorkink in de avonduren op vrijwillige basis werkzaam ten dienste van de Nederlandse Bond van Plattelandsvrouwen. In 1946 werd haar het secretariaat aangeboden van de in 1939 opgerichte Gelderse afdeling. Niet alleen deed ze bureauwerk, maar ook trok zij de provincie in naar soms afgelegen plaatsen om daar tijdens caf\u00e9bijeenkomsten het werk van de Bond te propageren. Door haar inzet kwamen in de jaren \u201950 en \u201960 tal van nieuwe afdelingen tot stand en groeide het ledenaantal van de Bond sterk. Voor de leden en het kader van de afdelingen organiseerde ze gespreksgroepen, cursussen en lezingen \n\n\n\nom hun maatschappelijke weerbaarheid en mondigheid en hun betrokkenheid bij actuele maatschappelijke ontwikkelingen te vergroten. Ook legde zij internationale contacten en organiseerde ze buitenlandse excursies. Voor meer praktische cursussen zorgde zij eveneens, zoals voorlichting over sanitair in verband met de aanleg van waterleiding op het platteland. Dit vormingswerk onder de boerinnen werd van des te groter belang, toen vanaf het begin van de jaren \u201950, te beginnen bij het rivierengebied, met overheidssteun in heel Gelderland een reeks ruilverkavelingen met daaraan gekoppeld streekverbeteringsprojecten werd doorgevoerd. Doel was het opheffen van de grote achterstand op het platteland op velerlei gebied. Door haar werk was ook Berta Vorkink hierbij al vroeg actief betrokken. De nagestreefde veranderingen waren zo ingrijpend, dat uitsluitend landbouwtechnische voorlichting, zoals tot dan toe gebruikelijk was, onvoldoende werd geacht. Voorzien werd dat de maatschappelijke gevolgen van deze veranderingen groot zouden zijn en onvermijdelijk weerstanden zouden oproepen. Van de boeren werd verwacht dat ook zijzelf grote bedragen zouden investeren. Omdat de eigen middelen daartoe niet toereikend waren, zou met vreemd vermogen moeten worden gewerkt. In de meeste boerengezinnen was men dit van oudsher niet gewend. Bovendien had men er in het rivierengebied geen vertrouwen in dat de tot dan toe te drassige komgronden door de voorgenomen verbetering van de ontwatering inderdaad geschikt gemaakt zouden kunnen worden voor intensieve bewerking. Duidelijk was dat ook in mentaal opzicht het nodige moest gebeuren. Het werd\n\n\n\nde taak van een nieuwe tak van voorlichting, de agrarisch-sociale voorlichting, om het zelfbewustzijn en welbevinden van de agrarische bevolking te bevorderen en daarmee haar bereidheid tot veranderen te vergroten. Ook de overheid zag de noodzaak hiervan in en stelde aan alle agrarische standsorganisaties, en later ook aan de landarbeidersbonden, fondsen beschikbaar om deze voorlichting te organiseren. De Geldersche Maatschappij van Landbouw stelde voor dit werk in 1955 Berta Vorkink aan vanwege haar ruime ervaring en omdat het bestuur haar kende door haar secretariaatswerk voor de Bond van Plattelandsvrouwen, waarmee het nauwe contacten onderhield. Gunstig was ook dat ze al bekend was in het rivierengebied. Zij werd de eerste agrarisch-sociaal voorlichtster in Nederland en kreeg alle vrijheid om aan dit nieuwe werk inhoud en uitvoering te geven. Eenvoudig was dat niet omdat deze vorm van voorlichting en tevens mentaliteitsbe\u00efnvloeding de nodige weerstanden opriep. Ook voor Berta Vorkink zelf veranderde veel. Had zij tot dan toe vrij solistisch gewerkt en zich vooral gericht op de vrouwen, nu werd haar werkterrein verbreed tot de gehele plattelandsbevolking en kreeg zij te maken met allerlei commissies, waarin vaak mannen de boventoon voerden en de juffrouw uit Arnhem met enige achterdocht werd benaderd. Door haar kennis van zaken en betrokkenheid maakte deze scepsis echter snel plaats voor waardering. Spoedig kreeg zij voor haar werk assistentie van enige huishoudconsulentes, voor elk streekverbeteringsproject \u00e9\u00e9n, aan wie zij leiding gaf. Berta Vorkink had bij haar werk vooral aandacht voor de rol van de vrouw op het platteland in gezin, bedrijf en samenleving. In de eerste plaats organiseerde zij cursussen en huiskamerbijeenkomsten waarin de \ufb01nanci\u00eble verhoudingen in gezin en bedrijf aandacht kregen. Daarnaast kwamen er cursussen en discussiebijeenkomsten over zaken als bedrijfsopvolging en bedrijfssplitsing en over de toekomst van het platteland. Ook vragen rond emigratie en de opleiding en beroepskeuze van kinderen kregen veel aandacht, omdat door de voortgaande schaalvergroting en mechanisatie steeds minder kinderen op de boerderij konden blijven. Voorts bevorderde Vorkink dat voorbeeldbedrijven en -woningen werden ingericht, zodat bij de meer specifiek huishoudelijke voorlichting op de nieuwste ontwikkelingen kon worden ingespeeld. In het begin van de jaren \u201970 liepen de streekverbeteringsprojecten ten einde en werden de voorlichtingsactiviteiten afgebouwd. Berta Vorkink bleef haar functie nog tot haar pensionering in 1975 vervullen. Haar zou bij het vertrek een koninklijke onderscheiding worden verleend, maar deze weigerde ze pertinent. Zij vond de \u2013 niet meer bestaande \u2013 eremedaille in goud verbonden aan de Orde van Oranje-Nassau niet in overeenstemming met de functie waarvoor ze werd toegekend, en in het licht van de emancipatie van vrouwen discriminerend. Haar werkzaamheden voor de Bond van Plattelandsvrouwen zette ze na haar pensionering voort. De Bond benoemde haar in 1976 tot erelid. Zij bleef aan tot in 1980, toen ze na een vrij langdurige ziekte overleed. Het voorval met de koninklijke onderscheiding toont dat Berta Vorkink, toch een bescheiden mens, ook op haar strepen kon staan. \u2018Juffrouw Vorkink\u2019, zoals ze algemeen werd genoemd, stond voor haar werk, dat haar levensvervulling werd. Ze was nuchter, beschikte over een vooruitziende blik en brede belangstelling, had een goed inzicht in mensen en situaties, had gevoel voor humor, en was zeer trouw, geliefd bij haar mensen en stimulerend. Zij kon echter ook eigenwijs en stroef zijn, was niet altijd even gemakkelijk te overtuigen en kon moeilijk delegeren. Door de inzet van haar hele persoon heeft zij veel bereikt. Vooral heeft zij een grote bijdrage geleverd aan de ontwikkeling en ontplooiing, en daarmee aan het \u2018welzijn\u2019, van de agrarische bevolking in Gelderland in een stormachtige periode van grote veranderingen. Ook de Gelderse plattelandsvrouwen hebben veel aan haar te danken. Hun bond heeft zij boven het huiselijke uitgetild, waardoor zij hun emancipatie heeft bevorderd.", "Jacobus Anspach": "De jonge Jacobus groeide met zijn vier zusters op in Deventer. Vader Anspach was er een jaar na diens geboorte predikant geworden, een roeping waartoe ook Jacobus voorbestemd leek te zijn. In Deventer doorliep hij de lagere school en vervolgde zijn opleiding in 1848 aan het plaatselijke atheneum. Na twee jaren zette Jacobus zijn studie voort in Leiden. In 1853 behaalde hij er zijn licentiaat in de theologie. Anspach verkeerde in een milieu waar kerk, studie, taal en schrijven vanzelfsprekend waren. Zijn vader studeerde na de geboorte van zijn zoon theologie en behaalde tevens de doctorsbul. Tot de familiekring van moederszijde behoorden onder anderen de bekende predikant-dichters Bernard ter Haar en Nicolaas Beets. Ook Jacobus bezat \u2013 zoals later zou blijken \u2013 studie- en schrijfvaardigheden. Zijn loopbaan begon hij in 1853 te Middelburg. Kort daarop volgde zijn beroeping en bevestiging als predikant voor de kleine Hervormde gemeente van het plaatsje Eck en Wiel (gemeente Maurik) in de Neder-Betuwe.\n\n\n\nOp 6 augustus 1854 werd hij door zijn vader bevestigd als predikant. Na vier jaren huwde hij daar in 1859 zijn acht jaar jongere achternicht Euphrosina Maria van Braband. Hun eerste kind werd het jaar daarop geboren. In huize Anspach werden vervolgens nog twaalf kinderen ter wereld gebracht, onder wie een levenloos geboren zoon. De geboorte van hun laatste zoon begin december 1878 werd Euphrosina Maria vermoedelijk fataal. Zij overleed enkele weken later op 28 december. Hoewel later bekend geworden door zijn geschriften over met name het Gelderse verleden, begaf Anspach zich in zijn eerste geschriften op andere terreinen. Zijn eerste uitgave betrof Ori\u00ebntaalse letterkunde, dateerde uit zijn studietijd en verscheen onder toezicht van de Leidense theoloog/arabist Th.W.J. Juynboll. Tijdens zijn verblijf in Eck en Wiel verzorgde hij volgens een korte opgave in het Nieuw Nederlandsch Biogra\ufb01sch Woordenboek diverse werken over religieuze aangelegenheden. Als predikant waren taal, taalgebruik en voordrachtskunst hem natuurlijk niet vreemd. Dat mag ook blijken uit enkele bijdragen in het tijdschrift van de Letterlievende Vereeniging \u2018Nicolaas Beets\u2019 te Utrecht genaamd Euphonia , een \u2018weekblad gewijd aan letterkunde en welsprekendheid voor Noord- en ZuidNederland\u2019. Al in de tweede jaargang (1877) verzorgde Anspach uitgebreide artikelen over twee pas verschenen uitgaven. Hieruit blijkt ook dat het verleden hem inmiddels boeide. Hij schreef namelijk naar aanleiding van de uitgave van de historische roman De Kroon van \n\n \n\nGelderland van J. Huf van Buren (pseudoniem van J.A. Heuff Azn (1843-1910) en een werk van ds C.F. Zeeman getiteld Nederlandsche Spreekwoorden, Spreekwijzen, Benamingen en Volksuitdrukkingen, aan den Bijbel ontleend . Zijn belangstelling voor voordrachtskunst kwam ook tot uiting in de plaatselijke vereniging \u2018Nut en Genoegen\u2019. Een gezelschap tot lering en vermaak voor de dorpsnotabelen. De leden van deze vereniging droegen stukken voor uit werken van literatoren als Hendrik Tollens en Nicolaas Beets, maar verzorgden ook eigen voordrachten. De eerste \u2018echte\u2019 historische geschriften dateren uit begin jaren \u201970. Wellicht is zijn belangstelling gewekt door een zwager. Op 20 september 1866 trouwde zijn jongste zuster Alida Adolphine met mr Jan Izaak van Doorninck, aanvankelijk provinciaal archivaris, in 1880 rijksarchivaris van Overijssel. Hoe dat ook zij, in Eck en Wiel begon Anspach zich te verdiepen in de geschiedenis van Gelderland. Na enige tijd zouden vele bijdragen van zijn hand verschijnen, met name over het verleden van zijn eigen woonomgeving, de Neder-Betuwe. Zijn bijdragen (besprekingen, reacties op vragen, artikelen en boeken) getuigen van grote speurzin en streven naar historische betrouwbaarheid. Volkse overleveringen waren niet zijn richtsnoer, maar overgeleverde bronnen. Anspach hield zich vooral bezig met onderzoek in archieven en letterkunde. Behalve dat hij zelf over een aanzienlijke bibliotheek beschikte, liet Anspach ook stapels boeken aan huis bezorgen. Die boeken werden overigens niet zonder oordeel voor waar aangenomen. Hij benaderde zijn bronnen met een kritisch oog. Nog steeds zijn de artikelen van Anspach bij de bestudering van de geschiedenis van de Neder-Betuwe onmisbaar. Het zijn typische 19de-eeuwse voorbeelden van lokale en regionale geschiedschrijving. Het plaatselijke verleden werd door Anspach hoofdzakelijk benaderd vanuit de geschiedenis van \u00e9\u00e9n of meerdere belangrijke geslachten die er eens vertoefden, of nog verblijven. Hun genealogie\u00ebn vormden de kapstok om te vertellen over huizen, heraldiek, grondbezit en roemrijke gebeurtenissen. Zo verschenen bijdragen over de dorpen Eck en Wiel, Lienden, Ochten, Kesteren en de Marsch, alsmede over de geslachten Van Riemsdijk, Van Delen, Van Wijhe en Van Malsen. Het mag geen verbazing wekken dat het wel en wee van zijn voorgangers en ambtgenoten uit naburige plaatsen ook zijn belangstelling had. Een uitgebreide \u2018predikantengalerij\u2019 en diverse artikelen over predikantengeslachten waren de resultaten. De artikelen en korte bijdragen \n\n\n\nvan Anspach vonden hun weg naar een groot aantal tijdschriften waaronder de Geldersche Volksalmanak , de Bijdragen en Mededelingen Gelre , de Heraldieke Bibliotheek , de Nederlandsche Heraut , het Algemeen Nederlandsch Familieblad , de Nederlandsche Leeuw , de Wapenheraut en de Navorscher . In dit laatste blad begon hij in 1874 aanvankelijk met de beantwoording van (genealogische) vragen. In juli 1880 \u2013 zijn vrouw was inmiddels overleden \u2013 werd hij redacteur van het blad. Tot 1890 zou hij zich inzetten voor het tijdschrift. Voor de uitgave Nomina Geographica Neerlandica beschreef hij in deel III de geschiedenis en naamsverklaring van de Gelderse plaatsnamen. In 1885 werd hij lid van de Maatschappij der Nederlandsche Letterkunde te Leiden. Jacobus Anspach bleef tot juli 1900 predikant in Eck en Wiel. Toen de tijd aanbrak om in zijn zeventigste levensjaar met emeritaat te gaan werd hij beroepen door de kleine Hervormde gemeente Bergeijk in Noord-Brabant. Nog bijna zes jaar zou hij er de gemeente voorgaan. Ook hier zou hij zich verdiepen in de plaatselijke geschiedenis. Al in 1902 verscheen er een boekje over de predikanten van de Bergeijkse Hervormde gemeente. In het katholieke Brabant wist Anspach zijn draai toch te vinden en werd ook gewaardeerd door zijn katholieke buren getuige het medeleven bij zijn overlijden. Na zijn emeritaat met ingang van 1 januari 1906 bleef hij tot aan zijn dood in Bergeijk wonen. Hij is aldaar begraven op begraafplaats De Bucht.", "Frederik Louis Willem baron van Brakell van den Eng": "Van Brakell stamde uit een voorname adellijke familie, die zich in de hoogste kringen bewoog. Bij zijn doop traden de broer en zuster van de latere koning Willem I als doopouders op. Over de jeugd van Van Brakell is niets bekend. Een militaire loopbaan, niet ongebruikelijk voor mannen uit adellijke kringen, was voor hem niet weggelegd, omdat hij mank was. Als alternatief nam hij op 21-jarige leeftijd in 1809 een deel van de omvangrijke familiebezittingen in Lienden in eigen beheer en begon hij een boerenbedrijf. De boerderij lag bij den Eng en droeg dan ook deze naam. Van Brakell begon klein, maar in 1847 was zijn bedrijf maar liefst 145 hectare groot. Dat was zeer groot voor een Betuws bedrijf in die tijd. Hoewel hij ook nog andere bezigheden had \u2013 zo was hij jarenlang lid van de Commissie van Landbouw, van de Provinciale Staten van Gelderland en van het dijkbestuur (de dijkstoel) van de Neder-Betuwe en medeoprichter van de in 1845 opgerichte Gelderse Maatschappij van Landbouw \u2013 is Van Brakell vooral bekend geworden door zijn landbouwkundige experimenten op zijn bedrijf en door zijn geschriften over de landbouw. Van Brakell groeide op in een enerverende tijd. Hij was nog net geen zeven jaar oud, toen de Fransen de Republiek binnenvielen. De Fransen waren niet zachtzinnig en menig boerderij ging in vlammen op. Belangrijker echter voor Van Brakell en zijn familie was de bestuurlijke omwenteling. De adellijke bestuurders (leden van de ridderschap) verloren een deel van hun vanzelfsprekende zeggenschap over het lokale bestuur. Was tot 1795 vooral de adellijke afkomst van belang voor een bestuurlijke functie, na 1795 waren vooral welstand en grondbezit van belang, waardoor ook rijke boeren bestuursfuncties konden bekleden. Niettegenstaande deze ontwikkeling heeft\n\n\n\nVan Brakell enkele bestuurlijke functies bekleed, maar mogelijk lagen zijn ambities hoger. Economisch gezien was het ook een spannende tijd. Ondanks de vernielingen die de Fransen aanrichtten, ging het de landbouw, de belangrijkste economische sector destijds, na 1795 zeer voorspoedig. Reeds vanaf 1750 was het met de landbouw beter gegaan, maar na 1795 stegen de landbouwprijzen naar ongekende hoogte en bleven tot na de terugtrekking\n\n\n\nvan de Fransen in 1813 hoog. Bovendien maakte de landbouw in die periode grote veranderingen door. Door de groeiende veestapel (meer mest), de introductie van klaver als groenbemester en betere gewassenrotatie namen de opbrengsten per hectare toe. Daarenboven bleven de lonen op hetzelfde niveau, zodat de boerenbedrijven zeer goed rendeerden. Van Brakells keuze in 1809 om verder te gaan in de landbouw leek dus een verstandige beslissing. Helaas keerde het economische tij vanaf 1817. Als gevolg van de enorme toevloed van Russisch graan daalden de graan- en andere landbouwprijzen en zij bleven dalen tot halverwege de jaren \u201920 van de 19de eeuw. Daarna trokken de landbouwprijzen weer aan en bleef het tot de beruchte agrarische crisis van na 1873 redelijk goed gaan met de landbouw. Maar die crisis maakte Van Brakell niet meer mee. Hoewel de landbouw in het rivierengebied vooruitgang boekte, had de sector daar met grote problemen te kampen, die eens temeer pijnlijk duidelijk werden na 1817. Een groot probleem vormden de onhandelbare en ondoordringbare komgronden, die nergens anders geschikt voor waren dan voor extensieve veehouderij (vetweiderij). Een ander probleem was het kwelwater, dat door de druk van het rivierwater (vooral bij hoge rivierstanden in de lente) tot ver achter de dijk omhoog werd gestuwd, waardoor de akkers tot in het voorjaar zeer nat bleven. Hierdoor kon het onkruid welig tieren tussen het graan, en omdat weinig werd gewied, waren de opbrengsten per hectare zeer laag. \u201cDe Neder-Betuwsche graanakker schijnt eene bloemtuin van klaprozen, koornbloemen, kamillen, hederik enz., en geen graanakker\u201d, aldus Van Brakell in een van zijn geschriften. In Zeeland, ook een kleigebied, waar intensief aan onkruidbestrijding werd gedaan, waren de opbrengsten van tarwe en wintergerst per hectare tweemaal zo hoog als in het Gelders rivierengebied. De landbouw in het Gelders rivierengebied had daardoor, overigens niet helemaal terecht, een slechte naam. Van Brakell moet zich steeds meer van de moeilijkheden bewust zijn geworden, nadat hij in 1809 met zijn bedrijf was begonnen. De slechte agrarische omstandigheden, vooral na 1817, zullen hem hebben uitgedaagd de problemen aan te pakken door met rijenteelt te beginnen en de onkruidbestrijding, grondbewerking en bemesting te intensiveren. Zijn grootste inspanningen en verdiensten lagen op het gebied van de akkerbouw. Het grote voordeel van de rijenteelt was dat de onkruidbestrijding (wieden) makkelijker werd, omdat het onkruid eenvoudiger tussen het graan weg te halen was, hetgeen wel de nodige arbeid vroeg. Ook de grondbewerking werd door hem ge\u00efntensiveerd. Op dit gebied deed Van Brakell in 1841 een belangrijke uitvinding, namelijk een handploegje dat door een arbeider tussen de rijen graan achter zich aan getrokken kon worden om de grond los te maken. Van Brakells handploegje kreeg veel aandacht in de landbouwwereld en is veelvuldig nagemaakt. In de loop van de tijd ging Van Brakell er zelfs toe over om zijn land steeds meer met de spade te laten bewerken. In de winter van 1852-1853 waren tientallen arbeiders dagelijks aan het spitten op de akkers van Van Brakell. Zijn ploegen werden nadien nog maar nauwelijks gebruikt. Opvallend is dat hij niet alleen economische redenen had om zoveel arbeiders bij het werk in te schakelen, maar zeker ook, en misschien wel vooral, sociale redenen. Zo ageerde hij omstreeks 1850 tegen arbeidsbesparende werktuigen, zoals dorsrollen, kluitenbrekers en paardenhakken, want deze \u201cveroorzaken alleen maar werkloosheid ten plattelande en drijven de landarbeiders naar de fabrieken in de steden\u201d. Politieke onrust, volksoplopen en zedeloosheid \u2013 de revolutie van 1848 was net voorbij \u2013 zouden er het gevolg van zijn, zo dacht Van Brakell. Het was zelfs zijn wens dat het graan op termijn niet meer gezaaid zou worden, maar geplant. De hogere kosten daarvan zouden grotendeels gedekt worden door hogere opbrengsten. De bemesting pakte hij volgens de laatste inzichten aan. Om het verlies van mest te voorkomen, liet hij zijn vee, dat hij vooral voor de mestwinning aanhield, tegen de heersende gewoonte in ook zomers op stal staan. Daardoor kon hij meer vee houden, vee dat hij uiteindelijk goed kon verkopen. Hij was bovendien een van de eersten in de streek die experimenteerden met kunstmest, en vermoedelijk de eerste in het land die gebruik maakte van een zelf uitgevonden kunstmeststrooier. Hij werd hiervoor in 1851 onderscheiden door de Nederlandsche Maatschappij ter Bevordering van Nijverheid met een zilveren medaille. Het grote voordeel van die intensievere bewerking was dat het braakleggen van de akkers minder noodzakelijk werd. Ook op het gebied van de ontwatering was Van Brakell vernieuwend. Zo liet hij tienduizenden boorgaten maken waarin hij staken liet plaatsen, waarna hij de gaten vervolgens liet afdekken met aarde. De bedoeling hiervan was wortelstelsels van bomen na te bootsen, zodat het water naar diepere grondlagen kon worden afgevoerd. Deze arbeidsintensieve investering kreeg weinig bijval, temeer daar in dezelfde tijd de\n\n\n\nbetere buizendrainage opkwam. Daarnaast probeerde hij allerlei nieuwe gewassen uit. Van Brakell werkte aanvankelijk in stilte, hoewel hij de plaatselijke boerenbevolking direct kennis heeft laten nemen van zijn verrichtingen. Deze was daarvan overigens, naar Van Brakells zeggen, weinig gediend. Ook werden zijn werkzaamheden buiten de regio al vroeg opgemerkt. De Statistieke beschrijving van Gelderland van 1826 besteedde bijvoorbeeld aandacht aan zijn werk. Later maakte hij zijn bevindingen zelf wereldkundig via boeken en tijdschriften. Daarin ging hij het debat met andere landbouwdeskundigen, zoals W.C.H. Staring, niet uit de weg. Zijn eerste publicatie was: Iets over den landbouw, strekkende om aan te toonen, dat men \u2019s jaarlijks, zonder zomervagen of braken,zijn land goede vruchten kan doen voortbrengen uit 1832. Bekend is zijn Losse gedachten over den Gelderschen landbouw op de klei uit 1850. Hij publiceerde veel in De Vriend van den Landman en andere periodieken. Van Brakell boekte waarschijnlijk enig succes en de opbrengsten (per hectare) gingen omhoog, al is onbekend met hoeveel hectoliter. Toch kan men zich afvragen of Van Brakells inspanningen nu wel zo nuttig zijn geweest. Het probleem van de natte akkers en de slechte komgronden kon hij in zijn eentje niet oplossen. De bodemkundige omstandigheden werden pas echt beter, toen de stoomgemalen opkwamen en toen de ruilverkavelingen en de daaraan verbonden grootschalige bodemverbeteringen werden uitgevoerd. Dat laatste gebeurde echter pas een eeuw later. Zeker is wel dat zijn kosten aanzienlijk stegen. Doordat hij veel meer mensen inschakelde, maakte hij veel meer kosten. Het is de vraag of dat wel zo economisch was. Hoewel hij in 1851 tot de hoogstaangeslagenen in de Rijksbelastingen in Gelderland hoorde en dus rijk genoemd mag worden, had hij die welvaart waarschijnlijk eerder te danken aan zijn afkomst dan aan de winstgevendheid van zijn bedrijf. De kracht van het (grote) boerenbedrijf in het Gelders rivierengebied lag nu juist in de extensieve bedrijfsvoering, waardoor de opbrengsten weliswaar laag waren, maar ook de kosten. Dat de boeren in het rivierengebied weinig aan onkruidbestrijding deden, kwam omdat het weinig zin had om te wieden. De akkers waren daarvoor doorgaans te nat en ook Van Brakell zal op dergelijke natte akkers weinig hebben kunnen uitvoeren tegen het onkruid. Bovendien besteedde Van Brakell weinig aandacht aan de rundveehouderij, met name de vetweiderij en paardenfokkerij (\u201ckennis van vee bezit ik niet\u201d), twee extensieve bedrijfsonderdelen waaruit de andere boeren in het gebied veel verdiensten haalden. Van Brakell, die de bijnaam \u2018de ijsbreker\u2019 kreeg, ging in zijn drang de plaatselijke boeren van zijn gelijk te overtuigen voorbij aan de generatieslang opgebouwde ervaringen, waardoor de Betuwse boeren wijs waren geworden en waardoor ze het aardig hadden gered. De weerstand waar hij op stuitte onder de lokale bevolking, was niet alleen op domheid of vooroordelen gebaseerd. Bovendien maakte de landbouw in het rivierengebied ook buiten het bedrijf van Van Brakell zeer grote vorderingen en nam de productie, door allerlei verbeteringen, sterk toe. Van Brakell moet dan ook niet in de eerste plaats om zijn prestaties op agronomisch gebied gewaardeerd worden, maar om zijn aandacht voor de problemen van de Betuwse boeren en zijn inzet deze op te lossen.", "Gulian Eduard Hugo Tutein Nolthenius": "\u201cOude veteraan op boschgebied in Nederland... Kijk nu van boven naar beneden op de bosschen welke gij geplant hebt en zie hoe ze groeien\u201d. Met deze woorden raakte prins Hendrik, echtgenoot van koningin Wilhelmina, tijdens zijn grafrede in 1930 bij de begrafenis van G.E.H. Tutein Nolthenius het centrale thema in het leven van \u00e9\u00e9n van de pioniers van de Nederlandse bosbouwkunde. Voordat de jonge Tutein Nolthenius van 1874 tot 1877 de HBS in Deventer doorliep, reisde hij met zijn ouders enige jaren door Duitsland, Zwitserland en Itali\u00eb. Na de HBS vertrok hij weer naar het buitenland, ditmaal voor een bosbouwopleiding. Omdat in Nederland de mogelijkheden voor een goede houtvestersopleiding ontbraken, ging Tutein Nolthenius aan de Forstakademie in Tharandt (Saksen) studeren. Na het behalen van zijn diploma in maart 1880 \u2013 volgens zijn jongere broer en genealoog van de familie H.P.J. Tutein Nolthenius overtrof hij zijn Duitse medestudenten \u2013, studeerde hij nog kortstondig aan de universiteit van Leipzig (november 1880 \u2013 april 1882). Tutein Nolthenius werd op 7 november 1882 benoemd tot rentmeester van het Koninklijk Paleis en Domein Het Loo. Dit besluit herriep de koning binnen tien dagen, maar zeer snel daarna volgde een aanstelling als intendant en jagermeester van de Groothertogelijke Domeinen in Luxemburg. In september 1883 werd hij de eerste leraar in de houtteelt aan de Rijkslandbouwschool in Wageningen. Tutein Nolthenius aanvaardde in juli 1892 het rentmeesterschap van het Kroondomein, rentambt Het Loo. In april 1905 benoemde koningin Wilhelmina hem voor een periode van twee jaren tot inspecteur van de Koninklijke Houtvesterij Het Loo, tevens belast met de functie van jagermeester in de onder zijn beheer staande bossen. In juni 1906 kreeg hij het beheer over de Koninklijke Jacht in Gelderland buiten de rasters en het beheer van de geweerkamer in het Paleis Het Loo. In april 1907 werd Tutein Nolthenius benoemd tot opperhoutvester. Hij zou deze functie, met een korte onderbreking wegens ziekte en overlijden van zijn vrouw in 1915, vervullen tot 1929. E.D. van Dissel, directeur van het Staatsbosbeheer, vatte de bijdrage van Tutein Nolthenius aan het bosbouwonderwijs in Wageningen als volgt samen: \u201cHij was toen [bij zijn aantreden als leraar] eerst 23 jaar...De grondslagen door hem gelegd voor het wetenschappelijk bosbouwonderricht zijn degelijk en hecht gebleken en er kon later door anderen met vrucht op worden voortgebouwd\u201d. Tutein Nolthenius, de eerste leraar in de bosbouw in Nederland, was een overtuigd voorstander van en pleiter voor de ontginning van woeste gronden. Tijdens zijn leraarschap schreef hij het boek Handleiding voor het aanleggen en behandelen van grove-dennenbosschen , in 1891 uitgegeven door de Nederlandse Heidemaatschappij, waarvan hij bestuurslid was. De grove den was een populaire soort, die men veelvuldig gebruikte bij het omzetten van woeste gronden in bossen. Tutein Nolthenius meende, in tegenstelling tot vele andere bosbouwers, dat de dennenteelt de bodem niet zou uitputten en dat houtsoortwisseling, overeenkomstig de vruchtwisseling in de akkerbouw, onnodig was. Zijn belangstelling voor ontginningen kreeg tijdens zijn loopbaan bij de Koninklijke Houtvesterij volop de kans. In de periode tussen 1901 en 1914 groeide Het Loo door het aankopen van ongeveer 6.600 ha heidevelden en bossen uit tot een wild- en natuurgebied van bijna 11.000 ha. Veel heidevelden werden ontgonnen en met grove dennen beplant. De grofwildstand nam, mede onder invloed van prins Hendrik, \ufb02ink toe. Vanuit diverse delen van Europa werden edelherten, wilde zwijnen en moe\ufb02ons naar Het Loo gebracht. Tutein Nolthenius gaf meer dan twintig jaar leiding aan Nederlands grootste (opper)houtvesterij. Hij kon naar hartelust nieuwe denkbeelden over het bosbeheer in de praktijk brengen, ondanks dat koningin en prins zich soms direct met het beheer bemoeiden. Koningin Wilhelmina schreef in haar memoires Eenzaam maar niet alleen , dat zij, haar man en Tutein Nolthenius over\n\n\n\n\n\nde heide wandelden om het trac\u00e9 vast te stellen, dat afgeplagd moest worden. In 1886 hield Tutein Nolthenius enige voordrachten voor de Gelders-Overijsselse Maatschappij van Landbouw over de bevordering van de aanleg van bossen en ontginningen. Hij belandde vervolgens in een commissie van de landbouworganisatie die de ontginningsproblematiek onderzocht. Het advies van de commissie leidde tot de oprichting van de Nederlandse Heidemaatschappij in 1888. Zij wilde het ontginnen van heidevelden en woeste gronden bevorderen. Tutein Nolthenius werd lid van het dagelijks bestuur en was in het begin gedurende een korte periode waarnemend directeur. Zijn belangstelling voor het schrijven, bracht hem in de redactie van het Tijdschrift der Nederlandsche Heidemaatschappij . Ondanks dat hij meer dan 40 jaar bestuurslid bleef \u2013 dit leverde hem het lidmaatschap van verdienste op \u2013, zou hij nooit een toonaangevende rol binnen de Heidemaatschappij spelen. De Nederlands Bosbouwvereniging (NBV) werd in 1910 door een aantal jonge bosbouwers opgericht. De overheid had op dat moment nog weinig oog voor de belangen van de bosbouw en de bosbouwers; de nieuwe vereniging wilde dat veranderen. Tutein Nolthenius, die niet het initiatief tot de oprichting nam, was de eerste voorzitter van de vereniging (19101917). Tijdens zijn bewind spande de vereniging zich in om de belastingwetgeving voor boseigenaren te verbeteren en een bosbouwproefstation van de grond te krijgen. De eerste grote successen boekte de NBV pas na het aftreden van Tutein Nolthenius, zoals de oprichting van een proefstation in 1919, de invoering van de Boswet 1922 en een forse stijging van het aantal leden. De eerste voorzitter had het tij niet mee; tijdens de Eerste Wereldoorlog lag het werk noodgedwongen enige tijd stil. De NBV maakte zich sterk voor een bosbouwkundig adviesorgaan voor de regering. Dat orgaan, de Bosraad, kwam er na de invoering van de Boswet 1922 en Tutein Nolthenius werd zijn eerste voorzitter (1922-1930). Hij vertegenwoordigde min of meer de particuliere bosbezitters in de raad. De Bosraad hield zich tijdens zijn ruim twintigjarig bestaan vaak bezig met het \n\n\n\nadviseren over de conservering van het natuurschoon. Tutein Noltenius verrichtte zijn voorzitterstaak met toewijding en zijn leiding en prestige droegen in niet geringe mate bij aan het werk van de Bosraad. Het werk en het belang van de raad werden wisselend beoordeeld. Sommigen, waaronder een ministeri\u00eble adviescommissie, hadden geen hoge pet op van de Bosraad en wensten na de Tweede Wereldoorlog \u2013 de raad was in 1943 opgeheven \u2013 geen heroprichting. Anderen daarentegen, waaronder J.P van Lonkhuyzen, oud-directeur van de . Heidemij, waardeerden het werk van de raad. De raad werd niet heropgericht. Na zijn eervol ontslag als opperhoutvester en jagermeester leefde Tutein Nolthenius teruggetrokken op zijn landhuis de Kleine Haar te Gorssel. Hier overleed hij ook.Tijdens zijn begrafenis werd hij door boswachters en jachtopzieners in uniform naar zijn graf gedragen. Van Dissel noemde Tutein Nolthenius een ernstig werker en een voortvarende persoonlijkheid. Hij wist zijn enthousiasme voor zijn vak op andere mensen over te brengen. Zo zouden zijn beide zonen in zijn voetsporen treden. Zij volgden de Rijkslandbouwschool te Wageningen om vervolgens werk te vinden als houtvester en rentmeester. Velen ervoeren Tutein Nolthenius als een aangenaam mens. Edo Bergsma, voorzitter van de ANWB en de Bosraad, typeerde hem in enkele woorden: \u2018Pionier, schrijver, leeraar, beheerder, leider\u2019.", "Theo Colenbrander": "In weerwil van de volgorde van zijn doopnamen vond Colenbrander \u2018Th.A.C.\u2019 mooier en zo is hij ook bekend geworden. Theo\u2019s vader was onder meer commissionair in effecten, agent van een stoomboot- en brandverzekeringmaatschappij, rentmeester van de Broekhuizer Fundatie, directeur van een aardappelmeelfabriek en gemeenteontvanger van Doesburg. Na het afronden van enkele jaren onderwijs kreeg Colenbrander vermoedelijk zijn eerste bouwkundige lessen van de Doesburgse gemeentearchitect. Daarna heeft hij enige tijd te Arnhem gewerkt bij L.H. Eberson (18221889), de latere chef-bouwmeester van koning Willem III. Colenbrander deed in de jaren \u201950 en \u201960 mee aan prijsvragen die voor het ontwerpen van gebouwen werden uitgeschreven; regelmatig kreeg hij een eervolle vermelding, maar niets is uitgevoerd. De wereld ging voor Colenbrander open, toen hij op advies van Eberson ging helpen bij de voorbereidingen van het Nederlandse paviljoen op de Wereldtentoonstelling in Parijs in 1867. Niet alleen het Parijse kunstleven maakte grote indruk op hem, maar ook de inzendingen op de tentoonstellingen. Hier kwam onbekende kunst uit de hele wereld samen: Japanse schilderingen, Mexicaanse precolumbiaanse bouwwerken, \n\n\n\nIndiase en Indische kunst en nog veel meer. Iets van deze ervaring moet hem tot het besluit hebben gebracht om zich met de vormgeving van keramiek bezig te gaan houden. In 1876 was hij uit Parijs teruggekeerd naar Nederland. Hij voorzag eerst in Den Haag in zijn levensonderhoud als tekenaar bij het Ministerie van Oorlog en later in Leiden bij het Hoogheemraadschap Rijnland. Een de\ufb01nitieve wending in zijn carri\u00e8re volgde na een ontmoeting in 1884 met Wilhelm Wolff, Freiherr von Gudenberg, directeur van de net opgerichte Haagse Kunstaardewerkfabriek (later Rozenburg geheten). Die was zeer ge\u00efnteresseerd in Colenbranders ontwerpen voor keramiek. De samenwerking betekende zowel voor Von Gudenberg als voor Colenbrander een definitieve stap naar roem. De kunstaardewerkindustrie, zo beroemd in de 18de eeuw (Delfts Blauw), was in de 19de eeuw op \u00e9\u00e9n Delfts bedrijfje na verdwenen. Daar begon in 1876 een opleving, mede omdat de roem van het Delfts Blauw aansloot bij de nationalistische gevoelens van die tijd. Von Gudenberg had daar aanvankelijk ook mee willen scoren, maar Colenbrander voelde niets voor het nakauwen van oude vormen en decors. Zijn ontwerpen waren in alle opzichten nieuw. De vormen vertoonden een robuuste elegantie en de decors een kleurrijke grilligheid die zeer de aandacht trokken. Hoewel ge\u00efnspireerd op verschijnselen uit de natuur waren de patronen zodanig gestileerd, dat ze bijna abstract waren geworden (en dat terwijl de abstracte beeldende kunst nog niet bestond). De motieven waren ook op een vrije manier over het vlak of de vorm verdeeld. Bijzonder was dat de decors titels kregen, net als schilderijen. Die titels verwezen naar de inspiratiebron: \u2018appelbloesem\u2019, \u2018goudenregen\u2019, \u2018spinneweb\u2019, maar ook \u2018blauwpatroon\u2019, \u2018firmament\u2019, \u2018voorjaar\u2019. Waar de algemene smaak een voorkeur vertoonde voor het Delfts Blauw of de opkomende Jugendstil, ontwikkelde Colenbrander een heel eigen stijl. De schilders van de Haagse School bewonderden zijn werk zeer. Omdat Colenbranders ontwerpen commercieel niet aantrekkelijk bleken, werd in 1889 zowel Von Gudenberg als Colenbrander ontslagen. De laatste wilde geen concessies doen aan de mode, hij beschouwde zijn werk als Kunst. Rozenburg ontwikkelde later het \u2018eierschaal porselein\u2019, waarvan de vormen en motieven perfect aansloten bij de Jugendstil; met deze producten kreeg het bedrijf grote bekendheid. Na zijn Rozenburg-tijd maakte Colenbrander gedurende enkele jaren boekillustraties en interieurdecoraties. Uit die laatste activiteit komt waarschijnlijk een\n\n\n\nander zeer vruchtbaar ontwerpgebied voort: het vloertapijt. In 1895 werd hij artistiek leider van de Amersfoortsche Tapijtfabriek. Daar sloeg hij ook een nieuwe richting in. Niet alleen de motieven en kleuren ondergingen de te verwachten metamorfose, sprankelend, sterk en op onverwachte manieren gecombineerd, hij ontwikkelde ook een methode om verschillende formaten op basis van hetzelfde ontwerp een spannende symmetrie te bezorgen. Op het op ruitjespapier ingekleurde ontwerp, dat een kwart van het totaal betrof en dat door tweemaal spiegelen een beeld van het geheel gaf, markeerde hij secties die eruit gehaald konden worden als het formaat kleiner moest, of herhaald als het iets groter moest zijn, of hij maakte combinaties van deze mogelijkheden. Het resultaat was altijd zowel overwogen als verrassend. Ook de tapijten kregen titels mee, zoals \u2018Tranen\u2019, \u2018Artisjok\u2019 en \u2018Lente\u2019. In 1901 verliet Colenbrander Den Haag, en tot 1910, toen hij zich in Arnhem vestigde, woonde hij op verschillende plaatsen in Gelderland, zoals Almen, Terborg en Hummelo en Keppel. Ook in Arnhem verhuisde hij regelmatig, hij woonde in eenvoudige pensions, of als het even wat beter ging, in een hotel. Vanuit die verschillende adressen ontwierp hij voor de Deventer Tapijt Fabrieken, die de Amersfoortsche Tapijtfabriek hadden overgenomen. In 1912 werd Colenbrander benaderd door de Plateelfabriek Zuid Holland in Gouda.\n\n\n\nTer promotie van een nieuw proc\u00e9d\u00e9 waarbij op het glazuur werd geschilderd, wilde de directie ontwerpen uitbrengen van Nederlands beste colorist. De samenwerking duurde niet lang, de intensiteit van de kleuren viel tegen en Colenbrander had nog steeds moeite met mensen die de kunst niet op de eerste plaats stelden. In 1921 kwam de langverbeide doorbraak. Een aantal bewonderaars van Colenbrander richtte in Arnhem de RAM op met als doel zijn keramiekontwerpen eindelijk eens goed uit te voeren. Henri van Lerven (1875-1954), die in de Bakkerstraat een kunsthandel had, bracht idealisten en financiers bij elkaar en de beste schilders, kleibereiders en andere schakels in de aardewerkindustrie. Alles moest optimaal zijn. De schilders kregen per uur betaald, wat in die tijd ongebruikelijk was (stukloon was regel). De mede door Colenbrander ontwikkelde verf telde meer dan zeventig tinten, aangeduid met nummers en namen als \u2018wintergroen\u2019 en \u2018bessennat\u2019. De kleisamenstelling leidde tot een harde, gladde scherf waarop de verf egaal dekkend kon worden aangebracht. Enthousiast sloeg de kunstenaar, toen al bijna tachtig, aan het ontwerpen. Naast tientallen nieuwe vaasvormen cre\u00eberde hij honderden decors, die toegepast op de diverse modellen er totaal anders uit konden zien. Recensenten roemden de vitaliteit van de ontwerpen en het gedurfde kleurgebruik. Eindelijk leek het ideaal verwezenlijkt: de Colenbrander-RAM producten behoren tot de absolute top van het Nederlandse aardewerk. De zorg die aan de producten was besteed had echter ook zijn prijs. Er waren decors die meer dan tien kleuren omvatten in de tamelijk dikke emailverf. Men kon dus dagenlang bezig zijn met \u00e9\u00e9n vaas, wat de objecten duur maakte. Het betrof hier echter Kunst, voor Colenbrander telden dat soort bezwaren niet. Als hij niet tevreden was over de uitvoering kon hij erg rigoureus zijn. Een anekdote verhaalt over een bezoek van de oude kunstenaar aan de schilderzaal, waarbij hij op een gegeven moment tegen een van de schilderessen zei: \u201cGa jij eens opzij, meisje.\u201d Om vervolgens met zijn wandelstok de vaas waaraan zij al dagen had gewerkt, van de tafel te meppen. Na dit incident werd hem de toegang tot de schilderzaal ontzegd. Een andere bron van conflict lag in het gebruik van een andere verfsoort, die sneller op te brengen was, maar die veel minder intens van kleur was. De penseelstreek bleef zichtbaar, het leverde aquarelachtige effecten op. Na verzet van Colenbrander verdwenen deze verven. Helaas golden ook in Arnhem de eisen van de markt. Bij een kleine groep mensen vond het werk van de RAM aftrek, maar te weinig om de fabriek draaiende te houden. Het bedrijf werd omgevormd tot een N.V. en aan de doelstellingen werd toegevoegd dat het bedrijf ook werk van andere ontwerpers wilde uitvoeren, waaronder goed ontworpen serviesgoed. In de Raad van Commissarissen zaten kunstenaars van naam om de zuiverheid van deze instelling te garanderen, maar Colenbrander keerde in 1925 de N.V. RAM toch teleurgesteld de rug toe. De laatste jaren van zijn leven ontwierp hij nog steeds nieuwe modellen en decors en was hij bezig met proefjes voor nog een betere scherf. In 1928 verhuisde hij van Arnhem naar Laag Keppel, waar hij in 1930 stierf. Zijn stoffelijk overschot werd bijgezet in het graf van zijn zuster in Oosterbeek. Het belang van Colenbrander ligt, behalve in zijn unieke kunstenaarschap, in zijn totale compromisloosheid, zijn allesoverheersende drang om de ontwerpen, zoals hij die in visioenen waarnam en met de vrije hand op de klei zette, uitgevoerd te doen krijgen. Hij had geen oor voor argumenten als betaalbaarheid, heersende mode of andere aardse redenen. Hij leefde voor de kunst, gaf niet om bezit, voor hem telde alleen de zuiverheid van vorm, van kleur, van de ziel van het werk. Gezien het feit dat het hem toch regelmatig lukte om mensen zijn ontwerpen uit te laten voeren, moeten zijn eigen bevlogenheid en daadkracht anderen hebben aangesproken. Toch blijft het een raadsel waarom hij koos voor een medium dat hem zozeer afhankelijk maakte van andere mensen, van de techniek en de markt, en waarom hij niet bijvoorbeeld als schilder zijn kleuren direct op een doek zette.", "Johan van Hasselt": "Johan van Hasselt haalde in 1871 het civiel-ingenieursdiploma aan de Polytechnische School te Delft. Juist in de jaren \u201970 bestond er vanuit de Rijkswaterstaat een enorme vraag naar ingenieurs in het kader\n\n\n\nvan grote rivierverbeteringsprojecten. Van Hasselt koos echter niet voor de overheidsdienst. Hij kwam terecht bij de NV Zuid-Ooster Spoorweg-Maatschappij, gevestigd te Nijmegen, die de lijn Nijmegen-Tilburg aanlegde. Voor die maatschappij hield hij zich bezig met de bouw van de spoorbrug bij Ravenstein, maar omdat de \ufb01nanci\u00eble situatie van zijn werkgever tamelijk wisselend was, nam Van Hasselt in 1876 tijdelijk ontslag. Gedurende een jaar was hij leraar Waterbouwkunde aan de Koninklijke Militaire Academie in Breda, en in 1877 keerde hij weer terug bij de Spoorweg-Maatschappij. Daar bleef het echter financieel kwakkelen, zodat Van Hasselt graag gebruik maakte van het aanbod van een collega-ingenieur bij de ZuidOoster Spoorweg om te helpen bij \u2018het leveren van eenige projecten van bruggen\u2019. Zo kwam hij terecht in het veel lucratiever werkterrein van het particuliere advieswerk. Binnen enkele jaren kon Van Hasselt bogen op een aantal forse opdrachten, zoals: het ontwerp voor een spoorbrug over de Kali Tjiliwong (Nederlands-Indi\u00eb), het ontwerp en toezicht op de bouw van een stoomgemaal in de dorpspolder Wamel, het ontwerp van het stoomgemaal voor de polder Arkemheen, het ontwerp van het stoomgemaal voor de polder Erlecom, de aanzet tot plannen voor een stoomtramweg Nijmegen-Wamel. Het werk leek de komende jaren alleen nog maar drukker te worden, en in juni 1881 schreef Van Hasselt dat zijn leven \u2018uit weinig anders [bestaat] dan eene aaneenschakeling van conferenties\u2019, zodat hij uiterst ef\ufb01ci\u00ebnt met zijn tijd moest omgaan. Een medewerker kon hij wel gebruiken. In 1877 had hij in zijn woonplaats Nijmegen kennis gemaakt met een andere civiel-ingenieur, Jacobus de Koning (1855-1906). De Koning had na zijn afstuderen in Delft wel voor de overheidsdienst gekozen, zodat hij zich in Nijmegen als buitengewoon opzichter bezig moest houden met snelheidsmetingen aan rivierstromen. In de zomer van 1879 werd hij overgeplaatst naar de aanleg van Staatsspoorwegen in de omgeving van Rotterdam, maar dat was een weinig inspirerende werkomgeving. Toen De Koning medio 1881 aan Van Hasselt liet weten dat hij wellicht het ingenieursvak zou verlaten uit onvrede met zijn werk, werd hij door Van Hasselt uitgenodigd om compagnon te worden in diens particuliere ingenieursbureau. Aldus ontstond in de tweede helft van 1881 het ingenieursbureau J. van Hasselt en De Koning. In die jaren bestonden er wel meer kleine ondernemingen die zichzelf \u2018technisch adviesbureau\u2019 noemden, maar die ingenieurs traden vooral op als vertegenwoordiger van buitenlandse machinefabrieken en stoomketelbouwers. Van Hasselt en De Koning wilden zich echter juist uitdrukkelijk onthouden van dergelijke \u2018agenturen\u2019 en zich richten op het technisch wetenschappelijke werk. In de volgende jaren raakte het bureau van Van Hasselt en De Koning betrokken bij vele projecten, waarvan een aanzienlijk deel in Gelderland en Overijssel. Het zwaartepunt lag daarbij op kwesties van waterbeheersing. Voor de Lijmers, de polderdistricten Maas-en-Waal en het Rijk van Nijmegen, voor Herwen, Aerdt en Pannerden, het Circul van de Ooy en nog tal van andere ontwierpen zij stoomgemalen, sluizen of andere kunstwerken. Een enkel rapport verscheen ook in druk, zoals Bevloeiingen in Noorden Midden-Europa; rapport omtrent eene reis tot bezichtiging van irrigatie-inrichtingen ingevolge opdracht van den Dijkstoel van het polderdistrict OverBetuwe, ingezonden aan den genoemden Dijkstoel, 12 December 1887 door J. Van Hasselt en De Koning (Nijmegen\n\n\n\n1888). Ook voor de waterschappen van de Oude IJssel en van de Berkel fungeerde het bureau als technisch adviseur. Door de gestage stroom opdrachten moest het bureau meer dan eens naar een ruimere behuizing omzien. Aanvankelijk had Van Hasselt kantoor aan huis gehouden, maar in 1882 huurde men extra ruimte aan de Ridderstraat in Nijmegen. Toch leek Van Hasselt nog niet geheel tevreden over de verdiensten, want in augustus van dat jaar schreef hij aan een kennis in Indi\u00eb: \u201cWe zitten hier te zwoegen en te werken voor ons dagelijksch brood en zijn op het denkbeeld gekomen dat in een land als Indi\u00eb misschien nog wel wat boter op dat brood zoude te verdienen vallen.\u201d Van een uitbreiding naar de Oost is het echter niet gekomen. In 1883 werkte het bureau op volle toeren, zodat er maandelijks een bedrag van 1.800 gulden aan personeelskosten werd betaald. Vermoedelijk waren ook tal van tijdelijke werkkrachten op projectbasis in dienst, zoals landmeters en opzichters. In 1886 werd een groot aantal opdrachten afgerond, vari\u00ebrend van een rapport over de toestand van fabrieken en werkplaatsen in Nijmegen en de plannen en bouw van vier ijzeren deuren in de Meersluis bij Nijmegen, tot een irrigatieplan voor een gebied in Hongarije en plannen en uitvoering van de havenwerken in Wageningen. In november 1888 verhuisde Van Hasselt met zijn gezin van Nijmegen naar Amsterdam, waar hij was benoemd tot ingenieur bij de N.V. Amsterdamsche Duinwaterleiding-Maatschappij. Ondanks deze verhuizing bleef hij partner in het ingenieursbureau. Van Hasselts nieuwe werkkring betekende voor het bureau ook dat de specifieke deskundigheid op het gebied van de drinkwatervoorziening toenam. Van Hasselt trok zich pas in 1894 terug uit de compagnonschap. De Koning zette de zaak aanvankelijk alleen voort, maar in 1899 associeerde hij zich met ir W.S.G.T. Post, die al een aantal jaren als opzichter aan het bureau verbonden was. In zijn nieuwe werkkring in Amsterdam nam Van Hasselt een gestaag uitdijend aantal taken op zich, die vooral samenhingen met het snelle groeiproces dat de hoofdstad aan het eind van de 19de en de vroege 20ste eeuw doormaakte. Voor Gelderland heeft Van Hasselt, vaak in een onlosmakelijke samenwerking met De Koning, een heel belangrijke rol gespeeld in de modernisering van het waterbeheer. Juist aan de kleine rivieren en watergangen was door de Rijks- en Provinciale Waterstaat weinig onderzoek besteed, zodat de waterschappen hun plannen tot verbetering vaak baseerden op verouderde en onjuiste gegevens. Wanneer de waterschappen aan het bureau van Van Hasselt en De Koning de opdracht gaven om een de\ufb01nitief plan uit te werken, resulteerde dat meer dan eens in een grondige revisie van het totale waterbeheer binnen het gebied. Dat de opdrachten uit het Gelderse ook na het uittreden van Van Hasselt bleven binnenkomen, lijkt de juistheid van die nieuwe aanpak te bevestigen.", "Gerrit Teunis Beugel": "Als reactie op een als verwaterd bestempeld gereformeerd geloofsleven ontstond in de Republiek van de 18de eeuw een beweging die wordt aangeduid als de Nadere Reformatie. Haar doel was door innige vroomheid (pi\u00ebtisme) en een zo zuiver mogelijke levenswandel (puritanisme) zo dicht mogelijk bij de Dordtse leerregels (rechtzinnigheid) komen te staan. De volgelingen ondergingen bovendien invloeden van het Engelse methodisme en legden de nadruk op gebed, bijbelstudie en zuivere levenswandel. Naast de bijbel waren voor hen de geschriften van \u2018godzalige\u2019 schrijvers als Schortinghuizen en Lodensteijn d\u00e9 bronnen waaruit geestelijk water voor een oprecht geloven kon worden geput. Om elkaar te steunen en te onderrichten kwamen de mensen \u2019s avonds, meestal na de eredienst van de middag, bijeen in conventikels of oefengezelschappen. De best onderrichte van hen werd de godsdienstoefenaar genoemd. De samenkomsten werden zeer tegen de zin van de plaatselijke predikanten oogluikend toegestaan. Onrechtzinnigheid of een als oppervlakkig ervaren geloof van de kerkelijke gemeente waartoe men behoorde, zou de meest voorkomende reden zijn voor het ontstaan van zo\u2019n oefengezelschap, waar men gezelligheid vond en de werken van godvruchtige vaderen werden (voor)gelezen. In de 19de eeuw zette Gerrit Teunis Beugel in zijn oefenaarswerk en autobiogra\ufb01sch geschrift de traditie van deze \u2018godvruchtigen\u2019 voort. Geboren op 6 februari 1763 woonde hij gedurende zijn kinderjaren te Apeldoorn-Noord. Zijn vader had een handelsonderneming en had zowel bezittingen in Apeldoorn als in Amsterdam. Na het overlijden van zijn vader vertrok Gerrit Teunis op 14-jarige leeftijd met zijn moeder naar Amsterdam, waar zij korte tijd later overleed (1779?). Als enig erfgenaam, maar nog te jong om de zaken van zijn vader voort te zetten, werd Gerrit Teunis tot aan zijn meerderjarigheid \u2018liefdevol\u2019 opgenomen in een Amsterdams huisgezin. Over een eventuele opleiding is niets bekend. Wel weten we dat hij al op jonge leeftijd zich veel bezighield met de vraag hoe\n\n\n\nop de juiste wijze godvruchtig te kunnen leven. Rusteloos als hij in die jaren was, schaarde hij zich onder de toehoorders van predikanten in, maar ook buiten Amsterdam. Uiteindelijk werd hij lidmaat van de bevindelijke Nederduitsgereformeerde gemeente van de welbekende Amsterdamse predikant, ds. Ph. Serurier. Gerrit Teunis kende zijn hele leven lang geen materi\u00eble zorgen. Na volwassen te zijn verklaard zette hij de Amsterdamse zaken van zijn vader met succes voort. Zorgen kende hij des te meer over het in zijn ogen dor en vruchteloos geloof der doorsnee Nederlanders. Overal om zich heen ontdekte Beugel \u2013 deze achternaam had hij inmiddels aangenomen \u2013 een geestelijk dor landschap. Vooral de gebeurtenissen vlak voor en na 1787 deden hem huiveren. Orangist in hart en nieren, uitte hij openlijk zijn afschuw over het feit dat verscheidene kerkelijke gemeenten niet meer baden voor de stadhouderlijke familie. Hierin en in de gebeurtenissen die volgden direct na januari 1795, zag hij een \u2018straffe Gods\u2019. Het Amsterdamse Bataafs Comit\u00e9 van Toezicht hield hem nauwlettend in de gaten. Vrienden waarschuwden Beugel niet te ver te gaan in zijn kritiek op het Bataafs bewind, omdat anders zijn handelsonderneming dreigde te worden stilgezet. Maar na de Engels-Russische landing (september 1799) nabij Den Helder, liep Gerrit Teunis demonstratief met een goudsbloem op zijn hoed door de straten van Amsterdam. Een woedende volksmenigte pruimde deze eenmansactie niet. Na deze bijna uit de hand gelopen provocatie begon Beugel zich meer en meer toe te leggen op zijn innerlijke zoektocht naar de \u2018ware rechtzinnigheid\u2019. In 1807 huwde hij Trijntje Jonkman, die evenals hijzelf zich tot dan had opgehouden in pi\u00ebtistisch/bevindelijke kringen. Weldra hielden ze aan huis goedbezochte godsdienstoefeningen, waarvan Beugel, vanwege zijn door de anderen gerespecteerde belezenheid, de oefenaar werd. Kort na het overlijden van zijn eerste vrouw deed de kinderloze Gerrit Teunis zijn handelshuis van de hand en werd rentenier. Omdat het gemis van zijn vrouw hem erg zwaar viel en de politieke gebeurtenissen in Amsterdam hem tegenstonden, ging hij in de loop van 1814 terug naar Apeldoorn om er zijn intrek te nemen in het aangehouden ouderlijk huis. Tegen vrienden zei hij dat Apeldoorn de plaats van zijn geboorte was; Amsterdam noemde hij de stad van zijn wedergeboorte. Aanvankelijk kon hij maar met moeite wennen aan zijn geboortestreek. Hij besloot terug te keren naar de hoofdstad, ook al omdat de politieke bakens inmiddels waren verzet en een Oranjevorst op de troon had plaatsgenomen. Ingescheept te Harderwijk overviel de schepelingen een waar noodweer. Beugel zag hierin een duiding Gods. Hij regelde nog enige zaken, keerde opnieuw terug naar Apeldoorn, waar hij zich op 15 juli 1814 liet inschrijven in het lidmatenboek van de plaatselijke \u2018Hervormde\u2019 kerk. Nog een laatste maal reisde hij af naar Amsterdam om er in het huwelijk te treden met Nella Maria van Kampen, die hij nog kende van het huisgezin waarin hij zijn jeugdjaren had doorgebracht. Omdat naar zijn overtuiging ook in \u2018de vallei Apeldoorn\u2019, zoals hij het Veluwse dorp noemde, veel dorheid en onverschilligheid van geloof heerste, stichtten hij en zijn tweede vrouw in 1816 er een oefengezelschap aan huis. In datzelfde jaar had koning Willem I het werk van een ambtelijke commissie goedgekeurd, dat voorzag in een nieuwe organisatie van de Nederduits gereformeerde kerk. Dit \u2018Algemeen Reglement op de Hervormde kerk\u2019 gaf weliswaar een heldere structuur aan de nu hervormd genoemde gereformeerden, met een duidelijk centraal gezag, theologisch schiep het geen duidelijkheid. Dat was de bedoeling van de wetgever ook niet. Van hogerhand werd verwacht en aangenomen dat protestants Nederland zich vanaf de invoering ervan achter koning en vaderland zou gaan scharen. Theologische geschillen verstoorden een dergelijk ideaalbeeld alleen maar. Drie jaar na de invoering van het Algemeen Reglement begonnen voor Beugel c.s. de moeilijkheden. De Apeldoornse hervormd predikant ds. G. Waller ontdekte in het Algemeen Reglement de bepaling dat eenieder die wilde \u2018oefenen\u2019 een examen voor het classicaal bestuur had af te leggen. Begin januari 1819 kreeg Beugel daarom een oproep om in Arnhem te verschijnen voor dit kerkelijk bestuur. Op de 29ste van die maand reisde hij af. Hij werd welwillend ontvangen door de voorzitter, maar niet door een van de leden, de latere classisvoorzitter en schoolopziener H.H. Donker Curtius. Deze wist door te drijven dat Beugel pas door mocht gaan met zijn namiddagse oefenbijeenkomsten, nadat hij hiervoor een attest had ontvangen van de plaatselijke predikant. Deze weigerde Beugel dit attest met een beroep op het Algemeen Reglement. Na enig getouwtrek werd hem voorgesteld een examen af te leggen door godsdienstonderricht te geven aan tegelijk een kind en een bejaarde. Gerrit Teunis wees op zijn jarenlange ervaringen als godsdienstoefenaar en weigerde op het in zijn ogen oneervol voorstel in te gaan. Vanaf dat moment was het oefengezelschap illegaal, maar bleven de \u2018getrouwen\u2019 komen, ook al werd aan de plaatselijke gerechtsdienaren van hogerhand\n\n\n\nopgedragen de namen te noteren van de bezoekers. Met de komst van ds. A. Roeloffs in 1824 keerde de rust aanvankelijk terug. De nieuwe voorganger, een trouw bezoeker van het koninklijk paleis, wanneer Willem I op Het Loo vertoefde, liet Beugel voorlopig met rust. De Apeldoornse oefenaar begon intussen voor anderen steeds duidelijker te verwoorden wat het wezenskenmerk van een goed oefengezelschap was. Het heette pas een \u2018stichtelijke bijeenkomst\u2019, als men er \u2018in leere en practijk rechtzinnig\u2019 was. Hierin bleek het Apeldoorns gezelschap een voorbeeld voor andere Veluwse oefengezelschappen. Een deel van de plaatselijke bevolking droeg het oefengezelschap echter een weinig vriendelijk hart toe. Kort na het aantreden van A.J.J.A. baron Van Heeckeren tot de Heest als burgemeester van Apeldoorn (1824-1832), ontbood deze Beugel bij hem thuis. Er waren beschuldigingen binnengekomen als zou er tijdens de godsdienstoefeningen sprake zijn van geestdrijverij. Beugel ontkende dat en wees erop dat de twee vrouwen om wie het ging, bij velen bekend stonden als waanzinnig. Hij had het echter tot zijn christelijke plicht van naastenliefde gerekend beiden liefdevol in het oefengezelschap op te nemen. De vrouwen waren vervolgens \u2018genezen\u2019 verklaard. Na 1830 raakte de Nederlandse samenleving, mede door toedoen van de Belgische Beroerte (1830), enige jaren op drift. Ook de Hervormde Kerk begon scheurtjes te vertonen. In Apeldoorn sprak ds. Roeloffs ineens schande van Beugels oefengezelschap en betichtte hij hem van scheurmakerij. Het valt niet te ontkennen dat steeds meer ontevreden hervormde Apeldoorners zich bij Beugels gezelschap hadden aangesloten. In 1832 zette het onder hen kwaad bloed dat enkele vooraanstaande rechtzinnige gemeenteleden zelfs na een tweede voordracht geweigerd werden voor de functie van kerkenraadslid. Beugel, wegbereider en vertegenwoordiger van bevindelijke rechtzinnigheid op de Oost-Veluwe, heeft de verdere ontwikkelingen, uitmondend in de Afscheiding van 1834, zelf niet meer meegemaakt. Vier dagen na zijn dood vond al de eerste kerkscheuring binnen de Hervormde kerk plaats: op 13 oktober 1834 scheidden ds. H. de Cock en zijn kerkenraad zich af van de Ulrumse hervormde kerk. Enkele weken later stapte ds. A. Brummelkamp uit de Hattemse hervormde kerk. En in november 1835 scheidden ruim 100 hervormde kerkgangers, velen bezoekers van Beugels oefengezelschap, zich af van hun gemeente en gingen verder onder de naam: Kerkelijk Afgescheidenen. In de maanden en jaren daarop herhaalde zich dit onder andere te Heerde, Epe en Wapenveld. G.T. Beugel had zijn bezittingen aan zijn trouwste vrienden gelegateerd. Hendrik IJzerman, die hem na de dood van zijn tweede echtgenote had verzorgd, erfde het ouderlijk huis. Hij en anderen wisten van het bestaan van Beugels autobiografisch verhaal. Daarin gaf deze naast het verhaal van zijn bekering ook een uitvoerige beschrijving van zijn godsdienstig-historische visie op het ontstaan van de Republiek tot aan de troonbestijging van koning Willem I. Zij besloten dit lijvig werk in 1835 uit te geven, waarna het in kringen van Veluwse afgescheidenen voor vele decennia naast de bijbel \u00e9\u00e9n van de belangrijkere standaardwerken vormde, geschreven door hun \u2018Vader Beugel\u2019.", "Jan Roseboom": "Roseboom verhuisde op tienjarige leeftijd met zijn ouders van Ede naar de Bommelerwaard. Als zoon van een boerenknecht maakte hij hier de armoede op de vele kleine, weinig florissante, boerenbedrijfjes van dichtbij mee. Meestal ging het om gemengde bedrijven waarop de akkerbouw op kleine schaal werd uitgeoefend en daarnaast wat rundvee, een paar varkens en een handjevol kippen werden gehouden. Nergens in Nederland was de productiviteit per hectare grond lager dan in de Bommelerwaard. De boerderijen werden door vererving veelal opgedeeld in te kleine bedrijven, waarbij de percelen meestal erg verspreid lagen. Ook het opleidingsniveau van de inwoners van het gebied was bedroevend. Voor de jongeren was \u2018doorleren\u2019 er meestal niet bij. Alleen de kinderen van notabelen gingen naar het voortgezet onderwijs. Ook voor Jan Roseboom leken de kansen niet erg groot. Toch wilde hij na zijn lagere schooltijd zijn kennis verder uitbreiden. De Hogere Burgerschool (HBS) lag ver buiten zijn bereik. Desondanks trachtte hij door veel te lezen en door zelfstudie zich verder te ontwikkelen. Van de leeftijdgenoten uit zijn milieu leerde praktisch niemand een vreemde taal, maar Jan besloot een cursus Frans te gaan volgen. Ook op het gebied van de landbouw wist hij door het volgen van cursussen zijn kennis te verrijken. Een en ander leidde ertoe dat Roseboom in de ogen van freule Tine van Wassenaer, eigenares van verscheidene landerijen in en rond Nederhemert, een geschikte rentmeester zou zijn en zij hem omstreeks 1926 als zodanig aanstelde. Van deze taak kweet Roseboom zich uitstekend. Wekelijks bracht hij schriftelijk rapport uit over de gang van zaken op haar bezittingen. Doordat de freule, die toen in Driebergen-Rijsenburg woonde, regelmatig reageerde op deze rapportage, ontstond een vrij nauw contact tussen haar en haar rentmeester. Deze correspondentie werd gaandeweg minder zakelijk en meer persoonlijk van aard. Op een bepaald moment liet Jan zich tegenover zijn familie ontvallen: \u201cvanaf vandaag mag ik Tine tegen haar zeggen\u201d. Op 21 april 1932 trouwde Jan Roseboom met Tine van Wassenaer. Hoewel dit huwelijk een geweldige verandering betekende voor zijn maatschappelijke\n\n\n\nstatus, is hij zich altijd een blijven voelen met de eenvoudige Bommelerwaarder. Ook heeft hij zich voortdurend ingezet voor de vooruitgang van de streek en haar bewoners. Roseboom had een scherp oog voor het grote belang van samenwerking voor de agrari\u00ebrs in de streek. Maatschappelijk was hij bijzonder actief om deze samenwerking te bevorderen. Zo werd hij in 1934 medeoprichter en bestuurslid van de Co\u00f6peratieve Landen Tuinbouwvereniging De Onderneming te Nederhemert. Na een fusie in 1967 werd hij voorzitter van de Co\u00f6peratieve Land- en Tuinbouwvereniging Betuco te Geldermalsen, waarvan hij tot 1973 voorzitter bleef. Daarnaast maakte Roseboom deel uit van de Raad van Toezicht en van het bestuur van de overkoepelende organisatie Centraal Bureau (de latere Cebeco-Handelsraad) in Rotterdam. Ook was hij voorzitter van de Zaltbommelse veilingsvereniging, die een belangrijke taak vervulde voor het te gelde maken van door de agrari\u00ebrs in de Bommelerwaard voortgebrachte producten (in die tijd vooral aardbeien). Het stimuleren van de economische ontwikkeling van de streek stond Roseboom eveneens voor ogen bij de oprichting van de Stichting tot Bevordering van de Welvaart in de Bommelerwaard, zijn lidmaatschap van de Komgrondencommissie en het voorzitterschap van de Co\u00f6peratieve Telersvereniging De Bommelerwaard. Als dijkgraaf van het polderdistrict Bommelerwaard boven de Meidijk (1949-1958) kon hij bovendien invloed uitoefenen op het zo belangrijke waterbeheer. Rosebooms bestuurlijke belangstelling beperkte zich zeker niet alleen tot de landbouw, maar was ook gericht op tal van andere maatschappelijke terreinen. Hij nam bijvoorbeeld het initiatief tot de oprichting van de Protestantse Contactraad voor Maatschappelijk werk in de Bommelerwaard, was decennialang president-kerkvoogd van de Hervormde Gemeente in zijn woonplaats Nederhemert en was daar ook de stuwende kracht achter de stichting van een dorpshuis. Een uitvloeisel van zijn grote liefde voor paarden was het voorzitterschap van de Warmbloed Paardenfokkerij Nederland. Roseboom was ook politiek bijzonder actief. Namens de Christelijk Historische Unie (CHU) was hij raadslid (1935-1939) en wethouder (1939-1945) van Nederhemert, en later zou hij nog enkele jaren lid zijn van de gemeenteraad van Kerkwijk (1955-1958). Zijn bestuurlijke carri\u00e8re had toen al een hoge vlucht genomen. In de eerste jaren na de Tweede Wereldoorlog, van 1945 tot 1952, was hij burgemeester van de zwaar door het oorlogsgeweld getroffen gemeentes Hedel en\n\n\n\nKerkwijk. Op provinciaal niveau vertegenwoordigde hij van 1954 tot 1966 de CHU in de Provinciale Staten en van 1958 tot 1964 in de Gedeputeerde Staten van Gelderland. Eveneens op provinciaal terrein, en steeds met oog op het belang van de agrarische samenleving, maakte Roseboom deel uit van het hoofdbestuur van de Geldersche Maatschappij van Landbouw. Roseboom ondervond tijdens zijn werkzame leven alom waardering. Hij werd benoemd tot of\ufb01cier in de Orde van Oranje-Nassau, werd ereburger van Hedel, en zag zich onder meer onderscheiden met de gouden eretekenen van de Geldersche Maatschappij van Landbouw. Als bestuurder was hij meer dan alleen een goede technische voorzitter. Hij bepaalde voor een aanzienlijk deel de Bommelerwaardse agenda en nam daarbij steeds zelf initiatieven. Roseboom had bovendien de gave om mensen met verschillende standpunten en achtergronden bij elkaar te brengen. Zijn voorkomende, vriendelijke karakter maakte dat hij door brede lagen van de bevolking als \u2018een van de hunnen\u2019 werd gezien. \u201cHij spreekt ook onze taal\u201d, was een veelgehoorde opmerking. In zijn bestuurlijke activiteiten was hij gericht op consensus en probeerde hij steeds ook de leden van de co\u00f6peraties en verenigingen waar hij voorzitter van was, bij zijn idee\u00ebn te betrekken. Hij\n\n\n\ndrong er bij hen sterk op aan dat zij vergaderingen bezochten en stem gaven aan hun eigen gedachten en idee\u00ebn. Op deze wijze wist hij veelal een breed draagvlak voor al zijn voorstellen te cre\u00ebren. In 1979, het jaar van Jan Rosebooms overlijden, zag de Bommelerwaard er volkomen anders uit dan veertig jaar eerder. Het gebied was zodanig ontsloten dat de infrastructuur voldeed aan de eisen van de moderne tijd. De komgronden waren herschapen in een goed afgewaterd, vruchtbaar weidegebied met tal van moderne weidebedrijven. Dichter bij de rivieren, op de stroomruggen, was een modern kassengebied ontstaan, met veel bloementeelt. Hierdoor werd vervangende arbeid geschapen voor de inmiddels bijna geheel verdwenen steenindustrie. Jan Roseboom heeft een bijzonder belangrijke bijdrage geleverd aan al deze ontwikkelingen.", "Maria Janssen van de Grampel": "Over de jeugdjaren van Maria is niets bekend, behalve dan dat ze die doorbracht op de boerderij De Grampel in Bennekom. Op 25 december 1697 werd ze onder de naam Maritje Jansen als lidmaat aangenomen in de Nederduits Gereformeerde gemeente te Bennekom. Maria was in 1709 naar de buurschap Achterberg bij Rhenen verhuisd, waar ze tussen 1710 en 1717 werkte als inwonende dienstmeid van de paardenmeester Aart Gerritsen. In deze periode deed ze kennis op van diverse geneesmiddelen en Maria zou zich later dan ook een \u2018docteresse\u2019 van mensen en paarden noemen. Vanaf 1720 werkte ze ongeveer drie en een half jaar als boerenmeid bij Teunis Janssen in Doesburgerbuurt bij Ede. De niet meer zo prille Maria leek hier haar bestemming gevonden te hebben, toen Teunis beloofde om met haar te trouwen. Groot was haar teleurstelling toen haar vrijer zijn trouwbelofte niet nakwam, maar daartegen achter andere vrouwen aanging. Maria nam op gruwelijke wijze wraak. Ze beschikte nog over een oud recept van de paardendokter en kocht daarmee bij apotheker Deuys (of Doyts) in Wageningen voor een dubbeltje rattengif. De apotheker verkocht haar zonder argwaan het vergif, want hij kende haar nog uit de tijd dat ze bij de paardenmeester werkte. In de lente van 1723 stierf Teunis na een kort maar zeer pijnlijk ziekbed. Op zijn sterfbed schonk hij Maria 91 dukaten uit berouw dat hij niet met haar was getrouwd. Niemand koesterde toen enige verdenking tegen haar. De volgende drie jaren woonde Maria zelfstandig. Ze voorzag als geldschieter in haar onderhoud. In juli 1726 trouwde Maria met de jonge weduwnaar Gerrit Thijssen. Gerrit, een wever, had uit zijn eerste huwelijk een kind ( Jan), dat in 1725 was geboren. Al vanaf het begin was de al wat oudere Maria met haar schoonouders gebrouilleerd. Maria verdacht hen ervan dat zij \u201chaer alles sochten te benemen, en haer te verstoten so als sij ook van haer alles hebben onder sigh geslagen en haer afgenomen\u2026\u201d. Verder had ze problemen met haar stiefzoontje, dat ongehoorzaam was en niet wilde luisteren. Als Maria Jantje wilde straffen kreeg ze ruzie met haar man. In 1727 overleden haar schoonouders kort na elkaar. Maria had na de dood van haar schoonmoeder het heengaan van haar schoonvader voorspeld. Kleine Jan stierf in maart 1728. Hevig braken en ontzettende pijnen kenmerkten alle drie ziektegevallen. Er begonnen geruchten over Maria de ronde te doen. Op 23 februari 1729 werd Gerrit plotseling ziek. De avond daarvoor was hij nog vrolijk en gezond. De buurvrouw die door Maria erbij was geroepen waarschuwde: \u201cMarij gij moogt om geen geld willen, dat\n\n\n\n\n\n\n\nGerrit nu sterfft, want gij weet wat u achterna gaat\u201d. Maria toonde zich tijdens het ziekbed van haar man tamelijk onaangedaan. Gerrit leed hevige dorst en pas na aandringen van de buren liet Maria bier halen. Ze probeerde echter te verhinderen dat haar doodzieke man genoeg te drinken kreeg, onder het voorwendsel dat men hem teveel gaf, waarop Gerrit haar verweet: \u201dis het drincken dan soo duyr? waarom haalt gij geen drincken?\u201d. De melk die zij hem vervolgens aanbood smaakte hem niet. Gerrit overleed nog dezelfde dag en de buren waarschuwden de schout van Ede. Hun argwaan werd versterkt door opmerkingen van Maria, dat haar man op dezelfde manier was gestorven als zijn zoontje. De schout verzamelde op 24 februari getuigenverklaringen over de omstandigheden van het verscheiden van de Thijssens en de houding van Maria daarbij. Volgens \u00e9\u00e9n getuigenverklaring voorspelde Maria al voor de jaarwisseling van 1729 dat er weer spoedig iemand in haar huis zou sterven. De gealarmeerde schout vroeg nog dezelfde dag bij het Hof van Gelderland om sectie te laten verrichten op het lijk van Gerrit. De schout en andere gezagsdragers, onder wie de dominee van Bennekom, verhoorden de weduwe verschillende keren langdurig en zetten haar onder druk om de misdaden waarvan zij werd verdacht te bekennen. Op 26 februari 1729 bekende Maria \u2013 \u201csij is weder so hart als een steen\u201d \u2013 eindelijk de vijf gifmoorden. Na deze bekentenis werd Maria in hechtenis genomen en naar de gevangenis in de Janspoort te Arnhem overgebracht. De door het Hof gestuurde artsen verrichtten sectie op het lijk van haar man. Ze doorzochten ook de woning van de weduwe en vonden daar naast diverse niet-giftige poeders een voorraad gif, waarmee nog minstens zeven mensen konden worden omgebracht. Maria verklaarde dat het geneesmiddelen waren voor kwalen bij paarden en mensen, die ze bij verschillende apothekers in Rhenen en Wageningen had gekocht. Op 28 februari legde ze vrijwillig een verklaring af over de moorden. Ze beweerde onkundig te zijn van de aard van het door haar gebruikte poeder. Tot 14 maart volhardde zij in haar voorgewende onwetendheid. Het middel dat ze volgens haar zeggen zou hebben gebruikt, bleek bij een experiment op een hond aluinaarde te zijn. Pas op 15 maart gaf ze toe dat ze rattenkruid, gekocht bij apotheker Deuys, had gebruikt. Dit rattengif bewaarde zij jarenlang verstopt in een kist met haar spullen, waarin zij alleen kwam. Ze vermengde het vergif, dat ze in haar mouw verborgen hield, met de pap van haar slachtoffers. Gerrit moest sterven omdat hij \u201cniet wel aan den arbeijd wilde\u201d, maar tot \u2019s avonds laat de buren bezocht en haar alleen thuis achterliet. \u201cDat haer man van de buijren tegen haer wert opgereijt, en dat de buijren haer bij haer man veracht maeckten, met te seggen wat hij bij dat toddige dingh deede.\u201c De maandag voor zijn overlijden had ze nog tegen hem getierd toen hij bij de buren zat, \u201cseggende, dat gij mijn jongen waart, soo wel als mijn man ick soude u met het haijr uijt het huijs sleepen\u2026.hij heeft mij soo meenigmaal vertoornt, dat hij dickwils uijtliep, off ick hem schoonpraatte off keeff, daar help niet aan, dat lopen was geen end.\u201d De achterdochtige en weinig vergevingsgezinde gifmengster had \u201cwel wroeginge over haer doen in haar gemoet gehad, maer als men haer weer qualik tracteerde weder tot quaed is [ver]vallen\u201d. Op 14 maart vermaakte Maria haar bezittingen aan haar zusters en de armen van Bennekom, onwetend dat de schout van Ede namens de erfgenamen echter op 9 maart in een veiling haar goederen had verkocht om de gerechtskosten te dekken. Haar rechters rekenden het Maria zwaar aan dat zij met voorbedachten rade haar huisgenoten, met wie zij in nauwe betrekkingen leefde, in haar ongehoorde boosheid op \u201cclandestiene en detestabele\u201d wijze had omgebracht en veroordeelden haar op 15 maart tot de dood. De avond voor haar terechtstelling werd Maria bezocht door de gasthuisvader, die onder het voorwendsel geestelijke bijstand te verlenen een opdringerige en op sensatie beluste nieuwsgierigheid naar haar motieven toonde. Ze weigerde aan hem verantwoording af te leggen en haar bewakers verdedigden haar tegen de gasthuisvader. Op 19 maart 1729 werd Maria, 52 jaar oud, terechtgesteld. Ze werd achtereenvolgens aan een houten kruis gebonden, geknepen met gloeiende tangen in armen en benen, levend geradbraakt en tenslotte onthoofd met een bijl. De rechters hadden er bij de scherprechter nadrukkelijk op aangedrongen om bij het radbraken vooral langzaam te werk te gaan, want de straf moest zo afschrikwekkend mogelijk zijn. Haar lichaam werd op een horde naar de Galgenberg gesleept en op een rad gezet.", "Theodorus Janssonius van Almeloveen": "Theodorus Janssonius van Almeloveen was de jongste zoon uit het gezin Van Almeloveen, dat behalve hem nog twee zonen en een dochter telde. Alleen Theodorus bereikte de volwassenheid. Zijn tweede naam \u2018Janssonius\u2019 kreeg hij van zijn grootvader van moederskant, de beroemde Amsterdamse drukker en uitgever Joannes Janssonius, die zelf geen mannelijke nakomelingen had. Via zijn moeder was Van Almeloveen verwant aan het uitgevershuis Janssonius van Waesberge, dat werd voortgezet door zijn neven Gilles en Joannes van Waesberge, de twee zonen van een zuster van zijn moeder, en aan de Amsterdamse uitgever Joannes Wolters, de tweede echtgenoot van zijn nicht Susanna van Waesberge. Na zijn humaniora-opleiding in Gouda en Noordwijk, onder leiding van Jacob Tollius (1633-1696), schreef Van Almeloveen zich in 1676 in aan de universiteit van Utrecht, om in navolging van zijn vader theologie te gaan studeren. Twee jaar later koos hij echter voor geneeskunde, waarin hij in 1681 promoveerde. Vervolgens oefende hij afwisselend in Amsterdam en Utrecht een artsenpraktijk uit, tot hij in 1687 in het huwelijk trad met de Goudse burgemeestersdochter Aletta van Immerzeel. Na zijn huwelijk vestigde hij zich als arts in Gouda. Al na twee jaar overleed zijn vrouw bij de bevalling van hun dochtertje, dat evenmin lang leefde. Van Almeloveen is, ondanks aandringen van zijn vrienden en familie, nooit hertrouwd. Sinds 1683 publiceerde Van Almeloveen zeer veel werken, voornamelijk op het gebied van de bibliogra\ufb01e en \ufb01lologie. Door zijn opvatting dat alles wat in zijn tijd als nieuwe vinding gepresenteerd werd, reeds in de Oudheid bekend was geweest \u2013 een opvatting die hij met name op medisch gebied koesterde en ook publiceerde in zijn Inventa Novantiqua (Amsterdam 1684) \u2013 was hij een buitenbeentje in de academische wereld. Ook in andere opzichten is Van Almeloveen een enigszins ouderwets of conservatief geleerde te noemen, voornamelijk om zijn werkwijze. Met de benaming polyhistor , een geleerde die ernaar streeft zoveel mogelijk kennis te vergaren en te catalogiseren, is Van Almeloveen goed gekenschetst. Zijn publicaties op bibliogra\ufb01sch en oudheidkundig gebied vallen bijna allemaal in de categorie van polyhistorische werken. Het beste voorbeeld hiervan is zijn Bibliotheca promissa et latens (Gouda 1692). Dit boek bestaat uit een lange lijst van boektitels, die wel door geleerden waren beloofd, maar nog niet waren uitgegeven. Het is tegelijkertijd een bewijs van de ide\u00eble gezindheid van de auteur, die er in al zijn activiteiten naar streefde de wetenschap vooruit te helpen. Dat zijn houding en werkwijze in zijn tijd en zijn omgeving wat uit de mode raakte, deerde hem niet. Omdat Van Almeloveen al snel een groot en internationaal correspondentienetwerk wist op te bouwen (waarvan nu nog ongeveer 3.000 brieven bewaard zijn gebleven), was hij in staat overal geestverwanten te vinden, bijvoorbeeld in de Duitse Landen, waar het geleerdentype van de polyhistor meer in aanzien stond dan in de Republiek. In 1697 werd hij benoemd tot hoogleraar Grieks, geschiedenis en welsprekendheid aan de universiteit van Harderwijk. Deze aanstelling had hij te danken aan zijn talrijke kennissen in Gelderland en Overijssel, voornamelijk predikanten en schoolmeesters uit Arnhem, Nijmegen, Zutphen, Deventer en Kampen, die hem in contact hadden gebracht met invloedrijke personen, zoals de curatoren van de universiteit Caspar van Els, Sewart van Wijnbergen en Johan van Lidt de Jeude. Voor al deze kennissen in de provincie, en waarschijnlijk ook voor zijn collega\u2019s, vormde Van Almeloveen een intermediair met het boekenparadijs Amsterdam. Geregeld deed men een beroep op zijn familiebanden en bestelde via hem boeken. Voor veel van de genoemde kennissen, en dan speciaal voor de onderwijzers onder hen, bezat Van Almeloveen als hoogleraar in de letteren een bijzondere autoriteit. Enkele keren trad hij op als bemiddelaar en patroon om hen een nieuwe werkkring te bezorgen. Zo had hij de hand\n\n\n\n\nin de aanstelling van J.J. Slater als docent aan de Latijnse school van Kampen, waarvan een brief van de burgemeester van deze plaats nog getuigenis a\ufb02egt. Ook behartigde Van Almeloveen de belangen van zijn eigen universiteit met zorg. Hij had bemoeienis met de benoemingen van de hoogleraren in de \ufb01loso\ufb01e Adrianus Reeland (1699-1701) en Cornelis van Houten (17011723) en hield een oog op de aanstellingen aan de Harderwijkse Latijnse school. Wegens zijn goede betrekkingen met verschillende curatoren kreeg de hoogleraar zelfs eenmaal het verwijt dat hij met een vaatje bier een poging tot omkoping had gedaan om een oudleerling een aanstelling in Harderwijk te bezorgen. De beschuldiging was ongegrond, maar toont Van Almeloveens invloed in academische aangelegenheden. Ook ten behoeve van de loopbaan van bevriende predikanten zette Van Almeloveen zich graag in. Hiervoor deed hij dikwijls een beroep op zijn Gelderse kennissen. Vooral de Arnhemse predikant Joannes d\u2019Outrein, aan wiens invloed op de curatoren hij ook min of meer zijn eigen aanstelling in Harderwijk te danken had, bleek een goede tussenpersoon te zijn bij bemiddeling tussen de kandidaten en de lokale regenten. Ondanks zijn inspanningen bij ouderlingen en magistraten in Zutphen, Nijmegen en Harderwijk zelf had echter geen van zijn bemiddelingspogingen succes. Zijn invloed als hoogleraar was in deze zaken gering. In 1701 werd Van Almeloveen ook benoemd tot hoogleraar in de geneeskunde, samen met E.W. Westenberg. Van Almeloveen was bereid deze tweede functie er onbezoldigd bij te nemen. Overigens bekleedde hij wel al sinds 1697 de functie van stadsarts van Harderwijk, die hij tot zijn dood in 1712 bleef uitoefenen. Van Almeloveen was drie maal rector magni\ufb01cus, in 1698, 1703 en 1708. Pas sinds 1701 trad hij op als promotor, uitsluitend aan de medische faculteit. Het was weliswaar ook mogelijk in de letteren te promoveren, maar dat gebeurde aan het eind van de 17de eeuw nog maar hoogst zelden. In totaal verdedigden 40 studenten onder zijn leiding een proefschrift of een aantal stellingen, onder wie een opvallend aantal van buitenlandse herkomst (25). De slechte naam die de universiteit van Harderwijk had op grond van verdacht snelle promoties, was enigszins gerechtvaardigd. Ook Van Almeloveen verleende zijn medewerking aan dergelijke \u2018eendagspromoties\u2019. Alle kandidaten dienden echter wel zelf te verschijnen om een examen af te leggen en hun proefschrift in het Latijn te verdedigen. Verzoeken om een bul tegen een geldbedrag toegestuurd te krijgen kreeg de hoogleraar wel enkele malen, maar hij ging er nooit op in. Na het overlijden van zowel Van Almeloveen als E.W. Westenberg in 1712 werden de twee medische leerstoelen weer samengevoegd tot een enkele. Bartholomeus de Moor, die ook in 1701 al kandidaat was geweest, volgde de twee in 1713 op. De vacante leerstoel in de letteren werd pas in 1714 weer bekleed, toen J.C. Rungius werd aangesteld.", "Christoffel Biesman": "Het geslacht Biesman dat al in 15de-eeuwse bronnen als Nijmeegse familie wordt vermeld, heeft zich door functies en ambten in hertogelijke en stedelijke dienst geleidelijk kunnen ontwikkelen tot een patrici\u00ebrsfamilie die gedurende enkele generaties vanaf het midden van de 16de eeuw in en rond het Nijmeegse stadhuis aan betekenis en invloed won. De daarbij uitgeoefende functies laten een in gezag en aanzien klimmende reeks zien: van stadsroeidrager (stedelijk gerechtsdienaar) tot schepen en burgemeester. Zo vervulde Jacob Biesman in Nijmegen als lid van de Nijmeegse Magistraat ook het ambt van schepen (in 1579 en 1592) en dat van burgemeester (in 1597). Christoffel Biesman trad als oudste zoon in de voetsporen van zijn vader. Zijn ambtelijke loopbaan begon in Nijmegen, maar hij zou ook op landelijk niveau (in en rond Den Haag) een opvallende rol gaan spelen. Over zijn jeugd en opleiding zijn geen nadere gegevens beschikbaar gebleken. Zijn achterneef, de fameuze jurist-hoogleraar Gerard Noodt, heeft in een rond 1680 samengesteld \u2018Register van het geslacht van de Biesmans\u2019 uitvoerig de onverschrokkenheid gememoreerd die Christoffel Biesman in de zomer van 1589, enkele dagen na zijn trouwen, heeft getoond. Toen de krijgsoverste Maarten Schenck van Nydeggen, op dat moment in Staatse dienst, in de nacht van 11 op 12 augustus 1589 een aanslag op Nijmegen pleegde en daarbij zijn manschappen het huis van de zojuist getrouwde Christoffel Biesman aan de Lage Markt liet binnendringen, wist de jonge bruidegom deze overval manmoedig te pareren. Hij slaagde erin de overvallers te stuiten met behulp van een in allerijl binnenshuis opgeworpen barricade van meubels en huisraad. Bij de daarop gevolgde schermutselingen tussen de overvallers en de toegeschoten burgerwacht kwam Maarten Schenck in de Waal te verdrinken. De toen betoonde dapperheid heeft de ambtelijke carri\u00e8re van Christoffel Biesman allerminst vertraagd. In december 1592 ging hij in Nijmegen deel uitmaken van het kort voordien in het leven geroepen College van Gemeenslieden, de instantie die in het belang van de stedelijke gemeenschap bij daartoe vastgestelde gelegenheden voorstellen aan de Magistraat kenbaar kon maken. Enkele maanden later werd hij hopman van de stedelijke burgerwacht. In de jaren 1594-1598 was hij stadsrentmeester. Vrijwel meteen na de dood van zijn vader werd hij lid van de stedelijke Raad, in 1602 schepen en in 1606 burgemeester. In de periode 1600-1618 maakte hij als raad, respectievelijk als schepen of burgemeester onafgebroken deel uit van de Nijmeegse Magistraat. Vanaf 5 mei 1606 compareerde Christoffel Biesman\n\n\n\n\n\nals Gelders gedeputeerde, namens het Kwartier van Nijmegen, ter Staten-Generaal in Den Haag. Tot in 1618 wist hij deze functie te combineren met veelsoortige Nijmeegse ambten en verplichtingen. In Den Haag werd hij een trouw geestverwant van de Hollandse landsadvocaat Johan van Oldenbarnvelt, die in hem \u201ceen goet patriot, van goet verstant, jugement en beleyt\u201d zag. Dat oordeel dateert uit 1618, toen Oldenbarnevelt na zijn arrestatie tijdens langdurige verhoren ook over zijn contacten en samenwerking met deze Nijmeegse \u2018Arminiaan\u2019 intensief werd ondervraagd. In menig opzicht kan Christoffel Biesman als geestverwant van de Hollandse landsadvocaat worden gezien. Ook hij was een man voor wie eer en loyaliteit geen vrijblijvende noties waren. Aan eenmaal ingenomen standpunten en aan argumenten, mits die op deugdelijke beginselen steunden, wenste hij vast te houden. Voor hem gold als maxime dat binnen stad, gewest en land de historisch gegroeide verscheidenheid aan rechten en collectieve vrijheden (zoals privileges) steeds zo consequent mogelijk erkend en in acht genomen moesten worden. Zelfs de notie \u2018vrije rijksstad\u2019 zoals die ten behoeve van zijn geboortestad Nijmegen tijdens de eerste decennia van de 17de eeuw nog wel werd gebruikt, was niet zonder zin of betekenis. Hij beschouwde behoud van de stedelijke autonomie als natuurlijk uitgangspunt ten opzichte van zijn gewest, het hertogdom Gelre, en vervolgens ook ten opzichte van de minstens zo complexe constellatie van het gemenebest der Zeven Verenigde Provinci\u00ebn. Tegen wil en dank raakte Christoffel Biesman tijdens het Twaalfjarig Bestand op stedelijk, gewestelijk en landelijk niveau betrokken bij de almaar groeiende tegenstellingen op staatkundig-religieus terrein. In Nijmegen werd sinds 1613 een slepende factiestrijd gevoerd, waarvan de tegenstellingen zijn terug te voeren op persoonlijke controverses en vetes. De eigenlijke kopstukken daarvan waren enerzijds de Nijmeegse syndicus Johan Biel, een handig en sluw personage die zich als jurist bijzonder vindingrijk toonde, en anderzijds de nogal bruusk en impulsief optredende Rijck Heuck, met in zijn gevolg Arend Kelffken en Reinier van Rensen. Beide facties kenden binnen de stedelijke gemeenschap een eigen, actieve achterban. Johan Biel wist de vaak in \u2019s-Gravenhage verblijvende Christoffel Biesman meestal voor zijn zienswijze in Nijmeegse kwesties te winnen, zeker ook toen zich binnen de stad en het Kwartier van Nijmegen een steeds meer uitgesproken voorkeur voor Remonstrantse opvattingen ging manifesteren. Deze kerkelijke geschillen dreigden nu ook de bestuurlijke integriteit van het gewest aan te tasten. Op aandringen van Contraremonstrantse predikanten uit het Kwartier van Zutphen en uit dat van de Veluwe ging het Hof van Gelderland, kanselier en raden, tot anti-Arminiaanse maatregelen over. Elke vorm of uiting van Remonstrantisme moest als onrechtzinnig en als staatsgevaarlijk zo spoedig mogelijk worden ge\u00eblimineerd en een algemeen-landelijke of nationale synode zou in het belang van de vereiste rechtzinnigheid tot overal geldende uitspraken moeten komen. Ten opzichte van deze politiek-religieuze controverse waarbij de delicate verhouding tussen kerk en staat ook in Gelderland een ongekende beladenheid kreeg toegemeten, nam Christoffel Biesman een eigen standpunt in. Als belijdend lidmaat van de Nederduits-Gereformeerde Kerk, waarbinnen hij te Nijmegen enkele malen als ouderling functioneerde, wenste hij vast te houden aan de eenmaal aangenomen geloofsbelijdenis. Als Gelders gedeputeerde ter StatenGeneraal beriep ook hij zich \u2013 mede op instigatie van Johan van Oldenbarnevelt \u2013 in november 1617 op artikel 13 van de Nadere Unie (1579); bij de totstandkoming van deze Unie van Utrecht was immers expliciet gestipuleerd dat inzake de religie de gewesten zelf \u2013 in casu hun Staten en dus niet een generaliteit van alle provinci\u00ebn gezamenlijk \u2013 hadden te beschikken. Met gedeputeerden namens Holland, Utrecht en Overijssel was Biesman in 1617 de overtuiging toegedaan dat de vraag over het al dan niet laten houden van een nationale synode in de Staten-Generaal zeker niet door \u2018overstemming\u2019 van gewestelijke standpunten mocht worden beslist, want dat zou neerkomen op \u201cinfractie van d\u2019unie\u201d. Hij hanteerde daarbij ook nog het formele argument dat dienaangaande namens de Landschap geen concrete resolutie was genomen, maar dat hem alleen door gecommitteerden van het Hof en door extra-gedeputeerden van de Landschap de wens tot \u2018overstemming\u2019 van Holland, Utrecht en Overijssel was kenbaar gemaakt. Voor dit standpunt vond hij bij de overige Gelderse gedeputeerden alleen in Hendrik\n\n\n\nvan Brienen (namens de Ridderschap van het Arnhems Kwartier) een medestander; de overige Gelderse gedeputeerden toonden zich conform de opvatting van Zeeland, Friesland en Groningen voorstander van een nationale synode. Vrijwel gelijktijdig (najaar 1617) raakte Biesman ook rechtstreeks betrokken bij de Nijmeegse partijschappen. In verband met de aanstaande keurdag op 2 januari 1618 (o.s.) had de factie rond Rijck Heuck al maanden tevoren concrete plannen opgesteld om voortaan alle plaatselijke \u2018Arminianen\u2019 met medewerking van stadhouder Maurits van Nassau buiten de Raad te houden. Daarop gingen Biesman en Biel persoonlijk bij Oldenbarnevelt te rade en lieten zij zich door hem adviseren. Aldus raakte elk van de twee grote antagonisten, graaf Maurits en Johan van Oldenbarnevelt, ambtshalve ook nog bij de Nijmeegse factiestrijd betrokken. Christoffel Biesman probeerde de Nijmeegse verkiezing te laten geschieden conform een door Johan Biel opgesteld scenario: de Magistraat zou daarbij op de keurdag zonder enige stadhouderlijke interventie worden vernieuwd volgens een oude, sinds de Reductie van de stad (1591) niet meer valide traditie, die bij het merendeel van de Nijmeegse ingezetenen op adhesie zou kunnen rekenen. Maar stadhouder Maurits, die sinds de Reductie van Nijmegen namens de Staten-Generaal het recht van magistraatsbestelling had uit te oefenen, wist de genomen initiatieven van Biesman en Biel ter plaatse heel doortastend in de kiem te smoren. Op 2 januari 1618 kreeg de Contraremonstrantse factie het dan ook voor het zeggen. Daarmee was de rol van Biesman in en rond het Nijmeegse stadhuis uitgespeeld. Hij probeerde nog wel met een afvaardiging van Nijmeegse factiegenoten in Den Haag verhaal te halen, maar deze actie mislukte. Daarop werd zijn positie als gedeputeerde bij de Staten-Generaal onhoudbaar. In maart nam de Gelderse Landdag het besluit op grond waarvan Biesman zich niet meer als Gelders gedeputeerde kon beschouwen. Hij werd bovendien voor zes jaar onbekwaam verklaard om \u201ceenigen post in Gelderland te bekleeden\u201d. Op 15 maart 1618 (n.s.) moest hij als gedeputeerde ter Staten-Generaal zijn afscheid nemen. Hij kondigde bij die gelegenheid aan zich voortaan \u201cparticulier\u201d te houden, maar zag nog twee jaar, tot juni 1620, kans de generaliteitsfunctie van ontvanger van de contributies van het Overkwartier te blijven uitoefenen. De 24 rechters van de generaliteitsrechtbank in \u2019s-Gravenhage die in mei 1619 Oldenbarnevelt het doodvonnis lieten aanzeggen, zagen er omwille van pragmatische redenen van af alsnog gerechtelijke stappen tegen Biesman en Biel te nemen. Hun persoonlijke contacten met Oldenbarnevelt en het particuliere, als ondermijnend beoordeelde, overleg inzake Nijmegen met de Hollandse landsadvocaat staan nog wel opgevoerd in de acte van beschuldiging (het Intendit), maar niet meer in het eigenlijke vonnis (de Sententie) van Oldenbarnevelt. Bij de aanvaarding van het stadhouderschap door Frederik Hendrik, leek het tij voor de volledig ambteloos geworden Christoffel Biesman te keren. Uit bewaard gebleven brieven van zijn hand uit de jaren na 1625 blijkt dat hij (soms onder de deknaam Junceus: de letterlijke vertaling in het Latijn van zijn familienaam) in vertrouwelijke correspondentie over aangelegenheden betreffende het Nijmeegse Remonstrantisme stond met Johannes Wtenbogaert, directeur van de in 1619 opgerichte Remonstrantse Broederschap. Enkele keren toonde Christoffel Biesman, die zich sinds 1618 niet meer in de Grote kerk van Nijmegen had laten zien en die de heimelijk actieve groepering van Remonstrantse gelovigen met raad en daad steunde, voorzichtig enige bereidheid tot een mogelijke verzoening tussen leden van de zittende Magistraat en zijn Arminiaanse factie. Maar toen zich in 1631 een re\u00eble mogelijkheid tot onderlinge verzoening begon af te tekenen, liet het Gelderse Hof de Landdag een resolutie aannemen, waarbij al degenen die ooit openlijk tegen de Landschap hadden \u201cgeopponiert\u201d, nooit meer verkiesbaar voor enige overheidsfunctie of publiek ambt zouden zijn, tenzij zij zich eerst met een proeftijd van twee jaar met de Gereformeerde Kerk zouden hebben verzoend. Met dit besluit werd Christoffel Biesman bewust de mogelijkheid ontnomen ooit nog een of\ufb01ci\u00eble functie te gaan bekleden. Er zijn geen aanwijzingen dat de man die moet hebben beseft dat deze resolutie speciaal tegen zijn persoon was opgesteld, ook toen maar enig moment heeft geweifeld. Beginselvast bleef hij een ambteloos bestaan prefereren. Met zijn overlijden stierf \u2013 althans in de mannelijke lijn \u2013 de Nijmeegse familie Biesman uit.", "Johan Herman Sigismund van Nagell tot Ampsen": "Over de jeugdjaren van Johan Herman Sigismund van Nagell is nagenoeg niets bekend. Op 12 oktober 1730 zag hij op huis Ampsen onder Laren het levenslicht en drie dagen later werd hij in de kerk van Lochem gedoopt.\n\n\n\n\n\nVader Hendrik Jacob van Nagell overleed reeds in 1742 toen zijn zoon nog geen twaalf jaar oud was. Hoewel minderjarig werd Johan Herman Sigismund in februari 1743 zoals te doen gebruikelijk formeel met Olden en Nieuwen Ampsen beleend, bezittingen die zijn vader tien jaar eerder had verkregen na het kinderloos overlijden van diens broer. Het leek er niet op dat de jonge Van Nagell een glansrijke bestuurlijke carri\u00e8re tegemoet kon zien; zijn familie behoorde immers niet, zoals bijvoorbeeld de Van Heeckerens, de Van Pallandts en de Van der Capellens, tot de invloedrijke geslachten in het Zutphense Kwartier. Weliswaar bracht zijn overgrootvader Gerrit Jan Nagell het tot richter van Doesburg en bekleedde zijn vader de functies van scholtus binnen en buiten Lochem en landrentmeester van de graafschap Zutphen, maar deze ambten waren toch niet van eenzelfde gewicht als die van scholtus binnen en buiten Zutphen en landdrost van Zutphen. Hierin zou weldra verandering komen. Toen stadhouder Willem IV eind april 1749 in de vijf stemhebbende steden van het Kwartier van Zutphen de wet verzette, benoemde hij de achttienjarige Johan Herman Sigismund van Nagell tot schepen van Lochem. Dat daarbij de reglementen, die een minimumleeftijd van 22 voor magistraatsleden vereisten, werden veronachtzaamd, was bijzaak. Vermoedelijk heeft Van Nagell zijn benoeming te danken aan het feit dat de familie van zijn moeder in hoog aanzien stond bij het stadhouderlijk hof. Dat Johan Herman Sigismund van Nagell zich eveneens in de gunst van de stadhouders mocht verheugen, zou de volgende jaren alleen maar duidelijker worden. Vanaf 1753 tot aan zijn dood was hij vrijwel onafgebroken afgevaardigde in de StatenGeneraal; de eerste drie jaar namens de stad Lochem, daarna namens de Zutphense Ridderschap, waarin hij op 17 oktober 1752 was verschreven. Ondertussen hadden achtereenvolgens Willem IV en Anna van Hannover de grootste moeite een geschikte luitenant-stadhouder, een of\ufb01cieuze plaatselijke manager van stadhouderlijke aangelegenheden, in het Zutphense Kwartier te vinden, te meer daar de belangrijkste functionaris in het gebied, landdrost Frans Jan van Heeckeren tot Enghuysen (1694-1767), vanwege zijn \u2018vrijzinnig\u2019 orangisme niet goed bij het stadhouderlijk hof lag. Men vertrouwde daarom meer op de scholtus binnen en buiten Zutphen. Toen dit ambt in juni 1758 vacant werd, wilde prinses-gouvernante Anna van Hannover Johan Herman Sigismund van Nagell in deze functie benoemen. \u201cLe Schoutampt de Zutphen \u00e0 Nagel m\u2019en connoissant pas de meilleur\u201d, zo schreef ze aan Andries Schimmelpenninck van der Oye tot de Poll (1705-1776), haar adviseur bij uitstek in Gelderse aangelegenheden. Toch aarzelde ze, mogelijk omdat Schimmelpenninck van der Oye de scholtus in spe als \u201cgantsch geen hoofd van de eerste klasse\u201d had betiteld. Niettemin werd Johan Herman Sigismund uiteindelijk benoemd \u201cavec l\u2019exspectatif de la drossardie\u201d. Dit laatste hield in dat Van Nagell bij het overlijden van Frans Jan van Heeckeren in diens plaats tot landdrost benoemd zou worden. In de persoonlijke levenssfeer van Johan Herman Sigismund van Nagell hadden zich inmiddels ook de nodige veranderingen voorgedaan. Zo was hij op 11 december 1754 te Rotterdam in het huwelijk getreden met de niet-adellijke Mauritia Constantia le Leu de Wilhem (1736-1813), dochter van de vermogende Rotterdamse burgemeester Paul Sebastiaan le Leu de Wilhem en Geertruid Noorthey. Uit dit huwelijk werden drie zonen geboren: Anne Willem Carel (1756-1851), Paul David Sigismund Maurits (1757-1844) en Jacob Albert Lodewijk Frederik Carel (1762-1831). Dit huwelijk stelde Van Nagell financieel in staat zijn voorvaderlijk huis Ampsen uit te breiden en aan de smaak van de tijd aan te passen. De jaren 1759-1760 gaven de juist aangetreden scholtus binnen en buiten Zutphen de gelegenheid\n\n\n\nzich te pro\ufb01leren als de matador van Oranje in het Zutphense Kwartier. In januari 1759 was namelijk prinses-gouvernante Anna van Hannover overleden, terwijl haar zoon, stadhouder Willem V, nog minderjarig was. Gedurende zeven jaar oefenden daarop de gewestelijke Statenvergaderingen de politieke voogdij uit over de jonge prins. Het Kwartier van Zutphen werd in de eerste twee jaar geteisterd door alles verlammende factieuze tegenstellingen. In die periode gaf Van Nagell leiding aan de factie die zei op te komen voor de belangen van de prins, hoewel haar tegenstanders zeer zeker niet minder orangistisch waren. Van Nagell was er eerder op uit om de macht van de meest invloedrijke familie in het Kwartier, de Van Heeckerens, te breken. Hij was bevreesd dat in geval van overlijden van de inmiddels op leeftijd zijnde landdrost Frans Jan van Heeckeren, de hem beloofde \u2018drossardie\u2019 aan zijn neus voorbij zou gaan. Tijdens de periode van politieke voogdij kon de stadhouder immers geen ambten begeven en was het gevaar re\u00ebel dat opnieuw een Van Heeckeren het ambt van landdrost zou krijgen. Frans Jan van Heeckeren overleed echter pas in juni 1767 en Van Nagell kon daarop dan ook direct als diens opvolger aantreden. De nieuwe landdrost brak met de traditie van zijn voorgangers door niet als voorzitter zitting te nemen in de Gedeputeerde Staten van het Kwartier van Zutphen, maar zijn positie als gedeputeerde ter Staten-Generaal aan te houden. Desondanks zat Van Nagell als een spin in het web van het stadhouderlijke patronagestelsel in de Graafschap. Dit stelsel werd in de eerste plaats gebruikt om zijn zonen aan aanzienlijke en lucratieve ambten en commissies te helpen. Omdat hun moeder niet van adel was, konden zij immers niet tot de Zutphense Ridderschap toegelaten worden. Het is dan ook niet zo vreemd dat hij net zoals de drie gebroeders Van der Capellen voorstander was van versoepeling van de admissieregels van de Zutphense Ridderschap. De betrekkingen met dit drietal, waarmee van Nagell door het huwelijk van zijn zuster met Alexander Hendrik van der Capellen tot de Boedelhof (17321807) nauw verbonden was, werden overigens steeds moeizamer, omdat Frederik Benjamin van der Capellen tot Rijsselt (1739-1806) en met name Robert Jasper van der Capellen tot de Marsch (1743-1814), zich ontpopten als de leiders van de patriotten in het Zutphense Kwartier. Hierdoor kwam Van Nagell in zijn hoedanigheid van luitenant-stadhouder geregeld lijnrecht tegenover hen te staan. De beginjaren van de patriottentijd gingen dan ook niet onopgemerkt aan hem voorbij. Zijn functioneren als landdrost werd steeds meer bekritiseerd, onder andere door Hendrik Bergh (zie over hem elders in dit deel). De ernstigste beschuldigingen waren wel die van machtsmisbruik. Juist toen de spanningen door de patriotse woelingen steeds verder opliepen, ging van Nagells gezondheid achteruit. Op 30 oktober van dat jaar raakte hij \u201cnae eene ziekte van wijnige weeken en daarbij koomend verval van kragten [...] door een zagte dood uyt de tijd\u201d. Na de dood van Van Nagell werden zowel de ambten van landdrost als scholtus binnen en buiten Zutphen door telgen uit het geslacht Van Heeckeren bekleed; deze familie was tot de val van de Republiek, ruim tien jaar later, machtiger dan ooit. De zonen van Johan Herman Sigismund van Nagell, net zo oranjegezind als hun vader, zouden gedurende die periode geen rol van betekenis spelen.", "Hendrik Wolfgang van der Meij": "In 1859 meldde Van der Meij zich bij het instructiebataljon voor een militaire opleiding, waarna hij zes jaar of\ufb01cier bij de infanterie was. Hij kreeg meermaals verlof voor lange reizen door Europa, die hem naar Rusland,\n\n\n\n\n\nde Balkan en Scandinavi\u00eb brachten. Een reisverslag van zijn omzwervingen door Noorwegen publiceerde hij in 1878 bij W.C. de Graaff in Haarlem, onder de titel Wandelingen door Noorwegen . Zijn kennismaking met Rusland en de Russische cultuur resulteerde in een blijvende belangstelling voor dit land en zijn schrijvers. Hij leerde zichzelf Russisch, correspondeerde met Kropotkin en publiceerde opstellen over het werk van Poesjkin, Gogol en Dostojewski in Nederlandse tijdschriften (resp. in De Banier , Nederland en Los en Vast ). Zijn literaire ambities hadden hem in contact gebracht met Frits Smit Kleine, redacteur van De Banier , die hem aanmoedigde en protegeerde. In 1878 verliet hij wegens lichamelijke gebreken de militaire dienst. Hij vertrok uit zijn garnizoensplaats Den Bosch en vestigde zich op 12 april in Nijmegen, waar hij in de Hezelstraat en aan de Korenmarkt woonde. Twee jaar later trok hij in bij zijn ouders in het naburige dorp Hees. Hij legde zich steeds meer toe op de letterkunde en slaagde er in 1883 in de vaste recensent van De Nederlandsche Spectator te worden. Het was zijn taak om in de \u2018Letterkundige kroniek\u2019 in dit gezaghebbende tijdschrift verslag te doen van de literaire actualiteit. Intussen publiceerde hij een filosofisch boek, De humor als grondbeginsel van het wereldproces (Nijmegen 1880), een onleesbaar werk van meer dan 700 bladzijden waarin geen onderwerp onbesproken blijft, en enkele boeken over Rusland, waaronder Rusland en het nihilisme (Haarlem 1879). Zijn vrijzinnige, antireligieuze instelling blijkt uit publicaties in De Dageraad (over \u2018De zedelijke waereldorde\u2019, 1886/1887; en \u2018Sophia Illariowna Bardina\u2019, 1895/1896). Verder was hij betrokken bij de oprichting van De Leeswijzer , een initiatief van de uitgever W. Gosler. In deze jaren gaf hij meer dan eens in brieven aan zijn literaire vrienden in het westen de wens te kennen naar Den Haag te verhuizen om uit het Gelderse isolement te geraken en de letterkundige wereld van dichterbij te verkennen. Van de andere kant koesterde hij Tolsto\u00efaanse illusies over het landleven, die hem de fantasie ingaven zijn pen aan de wilgen te hangen en te gaan leven van zijn groententuin. In 1891-1892 was Van der Meij verloofd met de dichteres H\u00e9l\u00e8ne Swarth (zie haar biografie elders in dit deel). Hij had haar leren kennen toen hij 49 was (zij was 31) en nog steeds bij zijn ouders woonde. De verloving werd najaar 1892 verbroken, omdat Swarth naar zijn mening niet over de vereiste kwaliteiten beschikte om een huishouden te bestieren. De beoogde echtelijke woning, een \u2018kasteel\u2019 midden in de bossen bij Gaanderen, met \u201cgeen levende ziel, uren ver\u201d, zoals hij aan Spectator -uitgever en -redacteur Martinus Nijhoff schreef, vereiste een goede huishouding en deze noodzaak maakte hem pijnlijk bewust van het feit dat een minnende bruid nog geen \u2018goede vrouw\u2019 hoeft te zijn. Toen hij besefte dat zij \u201cde ge\u00efncarneerde weemoed\u201d was, \u201cvoor alles, wat buiten haar Muze valt, koud en gevoelloos\u201d, verbrak hij de verloving. Hij verhuisde daarop naar het \u2018kafferdorp\u2019 Wijchen en later naar het Utrechtse Leersum, waar hij op gevorderde leeftijd alsnog in het huwelijk trad, en wel met Theodora Unger. Het huwelijk bleef kinderloos. In het dorp stond hij bekend om zijn eigenaardigheden, waaronder zijn uitbundige sympathiebetuigingen met de Zuid-Afrikaanse \u2018stamverwanten\u2019 in de Boerenoorlog. Na 1906 schreef hij literaire overzichten voor De Telegraaf .", "Hendrik Pierson": "Hendrik Pierson groeide op in een deftig zakenmilieu en de sfeer van het R\u00e9veil. Van grote invloed was de po\u00ebtische vroomheid van zijn moeder en de profetische bezieling van Da Costa. In Utrecht studeerde hij theologie. Hier vond hij weinig geestelijk voedsel, maar hij laafde zich aan de prediking van Beets en diens Stichtelijke Uren. In 1857 werd hij predikant in de Zuid-Hollandse gemeente Heinenoord. In deze jaren kwam Pierson onder invloed van het modernisme en overwoog hij zijn ambt neer te leggen, maar na een ernstige geestelijke crisis in de jaren 1856-1868, waarin hij, naar eigen zeggen, geleerd had af te dalen in de diepten van het eigen zondige hart en zich over te geven aan Gods genade, kwam hij tot grote en blijvende geloofszekerheid. In 1869 vertrok hij naar Den Bosch waar hij sterk ijverde voor het christelijk onderwijs, waaraan hij later als voorzitter van de Schoolraad, een belangenorganisatie voor het christelijk onderwijs, ook op landelijk niveau een belangrijke bijdrage heeft geleverd. Diep ingrijpend was het overlijden van zijn vrouw in 1870. In 1872 hertrouwde hij met Petronella Oyens, een intelligente vrouw die haar man tot grote steun is geweest en voor de kinderen een moeder zoals zij zich bijna niet beter konden wensen. Ook in Zetten, waar een stille en zegenrijke invloed van haar uitging, was zij geliefd. In 1877 aanvaardde Pierson zijn benoeming tot president-directeur van de Heldringgestichten te Zetten. De keuze voor Zetten was hem niet licht gevallen, maar hij zag zijn weg daarheen als onderdeel van Gods leiding, als een roeping die hij niet kon weerstaan, ook al ging deze tegen eigen aanleg in. Want evenals zijn broer Allard (1831-1896) had hij grote letterkundige en wetenschappelijke gaven, terwijl hij, gelijk zijn andere broer Nicolaas Gerard (1839-1909), ook als staatsman had kunnen schitteren. Bij Pierson hebben aanleg en roeping zeker met elkaar gestreden, zo schrijft zijn congeniale biograaf Schram:\n\n\u201cMaar er komt een ogenblik dat de aanleg zich onder de roeping, ten dienste van de roeping, gaat stellen. Steeds duidelijker wordt dan aan hem die dit betreft, dat het hartstochtelijk zoeken naar waarheid dat in ons is, zijn vervulling vindt daar waar men zich overgeeft en laat leiden.\u201d\n\nIn Zetten heeft Pierson zijn levensbestemming gevonden. Met grote liefde en energie heeft hij zich hier ingezet voor kwetsbare meisjes en vrouwen. Aan de tehuizen \n\n\n\nvan Heldring \u2013 over wie hij altijd met eerbied sprak en wiens werk hij wenste voort te zetten \u2013 voegde Pierson het Magdalena-huis (1882) voor ongehuwde moeders toe, in 1888 gevolgd door het Kinderhuis. Tevens kwamen tot stand de opleidingshuizen Hosa Semna en Hosa Euphema, bestemd voor meisjes van zes tot veertien jaar die hier werden opgeleid voor de voorbereidende school van de Normaalschool. Piersons dagen in Zetten waren bijzonder gevuld. Naast de algemene leiding van het groot geworden pedagogisch Zettense inrichtingencomplex \u2013 waarbij hij zich beperkte tot de grote lijnen en aan de directrices van de tehuizen, wier talenten hij wist te stimuleren, een bijna absolute vrijheid gaf \u2013, gaf hij catechisatie, predikte elke zondag tweemaal, hield hij literaire lezingen voor de aanstaande onderwijzeressen van de Normaalschool en de medewerksters van de tehuizen, alsmede vertelavonden voor de meisjes van de tehuizen. Dit alles deed hij met veel talent en bezieling. Zijn catechisatie, waarvoor hij zelf boekjes schreef en de meisjes steeds voorhield dat zij zich de bijbel innerlijk eigen moesten maken, was voortreffelijk, terwijl hij met zijn prediking, die hem ook buiten Zetten grote faam als kanselredenaar bezorgde, zowel de kleine kinderen en de eenvoudigen als de ontwikkelden wist te raken. Befaamd geworden zijn ook de literaire avonden waarop hij voordrachten hield over onder andere Homerus, Dante, Shakespeare en Bunyan, terwijl hij tevens graag sprak over 19de-eeuwse tijdgenoten als Bilderdijk en Da Costa. Deze literaire avonden, waar zich een troostvolle wereld van schoonheid openbaarde, waren zeer geliefd bij de toehoorsters. Pierson zelf was eveneens aan deze avonden gehecht. Dan werd in hem weer de estheticus wakker. De vertelavonden voor de meisjes van de tehuizen waren eveneens hoogtepunten.Terwijl ze aan het handwerken of naaien waren, luisterden ze ademloos naar de met zorg gekozen verhalen van Pierson, die door de schrijfster Wilma (1873-1967) gekarakteriseerd is als een begenadigd verteller en een eersteklas voordrachtskunstenaar. Pierson was echter niet alleen vertolker van anderen, maar schreef ook zelf po\u00ebzie. Bekend geworden zijn de Vluchtheuvelzangen (Amsterdam 1904), mooie bijbelse liederen die voor het geestelijke leven van velen betekenis hebben gehad. Met name twee liederen zijn ook buiten Zetten bekend geworden: het majestueuze God is getrouw en het innige Houd Gij mijn handen beide, met kracht omvat . De Heldringgestichten wilden redden. Maar vanaf het begin heeft Heldring ook getuigd tegen het kwaad van de prostitutie en geprobeerd de publieke opinie wakker te schudden. Deze strijd heeft Pierson met grote kracht voortgezet. Aan het begin van Piersons strijdbare getuigenis stond een vrouw. Deze vrouw was de Engelse Josephine Butler (1828-1906), leidster van het in de jaren \u201970 in Europa sterk toenemende verzet tegen het overheidsstelsel van gedwongen reglementering van prostituees, een stelsel dat zij en haar medestanders zagen als door de overheid gesanctioneerde ontucht. Haar rede op een internationaal congres in 1877 over het door God aan de vrouw gegeven zelfbeschikkingsrecht over haar persoon en lichaam maakte grote indruk op Pierson en overtuigde hem voorgoed van de betekenis van de strijd tegen de prostitutie, waaraan hij zich, naast zijn werk in Zetten, nu volledig begon te wijden. Deze strijd, in wezen een strijd voor de waardigheid van de vrouw, spitste zich toe op afschaf\ufb01ng van de gedwongen reglementering en begon met de oprichting (1878) van Het Maandblad \u201cGetuigen en Redden\u201d , waarvan Pierson hoofdredacteur werd. Het jaar daarop volgde de oprichting van de Nederlandsche Vereeniging tegen de Prostitutie (NVP), waarvan Pierson tot 1909 voorzitter bleef. In woord en geschrift heeft Pierson, die zich grondig in de wetenschappelijke literatuur had verdiept, met een keur van argumenten tientallen jaren gestreden tegen de of\ufb01ci\u00eble juridische en medische wetenschap die de reglementering aanvaardde of goedkeurde; deze polemiek van een predikant met juristen en medici, waarbij Pierson zich op hetzelfde of hoger niveau dan zijn tegenstanders bewoog, is een unicum in de vaderlandse kerkgeschiedenis. Op talloze openbare debatavonden kruiste hij de degens met zijn tegenstanders, waarbij hij scherp, maar steeds waardig optrad en diepe indruk op het geweten van zijn hoorders wist te maken. Scherp en appellerend waren ook brochures als Prostitutie van de wetenschap. Antwoord aan Dr. A.P Fokker, hoogleraar in de hygi\u00ebne, op diens . brochure: \u201cDe prostitutie-kwestie\u201d (\u2019s-Gravenhage 1879), Openbare brief aan Dr. A. Aletrino naar aanleiding van diens brochure \u201cOver eenige oorzaken der prostitutie\u201d (Amsterdam 1902) en Prostitutie en Maatschappij (Utrecht 1909). In de laatste brochure zette Pierson nog eens uiteen dat de gedwongen reglementering in strijd was met het recht, de hygi\u00ebne en de moraal. Met het recht omdat de vrouw van haar vrijheid beroofd werd, met de hygi\u00ebne omdat er een valse gerustheid werd geschapen en ten slotte met de moraal omdat er een al dan niet gewaarborgde gelegenheid tot voldoening van geslachtsdrift en bedrijven\n\n\n\nvan overspel werd gegeven. Van grote betekenis was ook Piersons verzet tegen de alom heersende dubbele moraal die de ongebreidelde geslachtsdrift van de man goed praatte en de vrouw als werktuig of schuldige zag. Evenals Josephine Butler benadrukte hij dat er geen twee\u00ebrlei zedenwet is. Voor man en vrouw is er maar \u00e9\u00e9n moraal. De strijd van Pierson is vooral tot omstreeks de eeuwwisseling bijzonder zwaar geweest. De weerstand van de overheid, de wetenschap en de publieke opinie was groot, maar uiteindelijk vond er een radicale omslag in denken en wetgeving plaats. In 1911 werd de reglementering de\ufb01nitief afgeschaft en werden de bordelen verboden. Pierson was diep getroffen. Het scheen hem alsof de gehele wereld was omgekeerd. Van betekenis was ook Piersons aandeel in de totstandkoming van de Kinderwetten (1905), die het mogelijk maakten ouders bij rechterlijke uitspraak te ontheffen van de ouderlijke macht en opvoedingsgestichten en weeshuizen het recht van voogdij gaven. Na zijn vertrek (1914) uit Zetten trad een sterke aftakeling op en zijn laatste levensjaren waren in nevelen gehuld. Ontroerend is het te lezen hoe op sommige momenten om\ufb02oerste beelden uit Zetten weer voor zijn geestesoog verrezen. Pierson is een van de grote \ufb01guren van de Inwendige Zending geweest. Een man die tot in de ziel ontroerd was door de ellende die hij dagelijks om zich heen zag en daarom de overheid heeft gewezen op onrecht in wet en verordening en de maatschappij op ontaarding in zeden en gewoonten. In deze strijd naar buiten was hij krachtig en strijdbaar. Maar tegelijkertijd bezat hij een zachte en kinderlijke natuur die zich verkwikte aan de omgang met de kinderen in Zetten bij wie hij zeer geliefd was.", "Anna Catharina Snijder": "Tijdens haar jeugd woonde Anna Catharina Snijder in een deftig pand aan de Oudestraat te Kampen, waar zij in een typisch scherprechtersmilieu opgroeide. Immers vanaf 1558 waren al haar directe voorouders scherprechters, waarvan meer dan een eeuw in Kampen (1687-1791). Hoewel gereformeerd gedoopt, werd Anna Catharina als \u201cdogter van den scherprigter\u201d op 12 april 1759 in de Evangelisch-Lutherse Kerk te Kampen bevestigd. Kort voor haar huwelijk met de lutherse Andries van Anholt overleed in september 1759 Anna Catharina\u2019s vader. Deze werd in de Kampense Buitenkerk begraven, waar zijn eenvoudige grafzerk nog altijd aanwezig is. Anna Catharina\u2019s moeder was reeds eerder weduwe van de Akense scherprechter Jurien van Anholt. Uit dit huwelijk stamde Anna Catharina\u2019s halfbroer Jan von Anhalt (Anholt/Aanhout), die later nog landelijke bekendheid kreeg als beul van Amsterdam. Haar broer Johannes Hendrikus Snijder was de laatste scherprechter van Kampen, terwijl haar zuster Anna Snijder met de militaire scherprechter Hermannus van Anholt trouwde. Door de beroepsvererving en het daarmee verbonden endogene huwelijksgedrag konden zich uitgebreide scherprechtersdynastie\u00ebn ontwikkelen. Zo waren ook de scherprechtersfamilies Snijder en Van Anholt zeer nauw aan elkaar verwant geraakt en konden zo een grote invloed op de \u2018scherprechtersmarkt\u2019 verwerven. In de 18de eeuw werden de meeste Nederlandse scherprechtersvacatures dan ook binnen deze twee families verdeeld! In Gelderland werden in de 17de en 18de eeuw diverse huwelijksdispensaties verleend aan zogenaamde \u2018zusters- en broederskinderen\u2019 van deze families Snijder en Van Anholt. Dat ook Anna Catharina Snijder met een telg van het scherprechtersgeslacht Van Anholt zou trouwen, lag dus eigenlijk al in de lijn der verwachting. Het laatste onderlinge huwelijk binnen deze twee families vond in 1791 plaats, toen Anna Catharina\u2019s zoon Johannes van Anholt met zijn volle nicht Catharina Snijder uit Kampen trouwde.", "Marsilius van Inghen": "Over de geboorteplaats van Marsilius van Inghen, die tijdens zijn leven grote roem als geleerde genoot, bestaat geen eenstemmigheid. In de vroegste documenten die informatie geven over zijn leven, de documenten van de universiteit van Parijs, staat hij genoemd als \u201cMarsilius van Inghen uit Nijmegen, dat behoort tot het diocees Keulen\u201d. Deze informatie gaat naar alle waarschijnlijkheid terug op gegevens die hijzelf bij zijn inschrijving aan de universiteit van Parijs had verstrekt. De oude literatuur beschouwt echter Ingen als zijn geboorteplaats, op grond van een opschrift boven de grafrede, gehouden door Nikolas Prowin in Heidelberg tijdens de begrafenis van zijn beroemde collega Marsilius, volgens welke deze laatste uit het diocees Utrecht afkomstig zou zijn en dus niet uit Nijmegen kan stammen. De naam \u2018Van Inghen\u2019 zou daarom de herkomst aangeven. Dit opschrift behoort echter niet tot de oorspronkelijke tekst van de grafrede, maar is meer dan honderd jaren later in een 1499 gedrukte uitgave door de uitgever toegevoegd. De waarde van dit gegeven is derhalve beperkt en er is dus niets op tegen vast te houden aan de informatie uit de Parijse documenten. Het geslacht Van Inghen leefde verspreid over vele plaatsen in de Betuwe en het Land van Maas en Waal. In 1357 werd een zekere Florentius van Inghen als burger van Nijmegen genoemd. Maar nergens kunnen familiebanden met Marsilius worden bevestigd. Het enige zekere gegeven over zijn familie is een notitie die Marsilius in een van zijn boeken maakte, waaruit blijkt dat hij een broer had, die de naam Walter droeg. Het gaat hier waarschijnlijk om een jongere broer. Walter studeerde in Heidelberg in de tijd dat Marsilius daar doceerde en het ambt van rector bekleedde. De naam Walter van Inghen komt voor in de matrikels van de universiteit van Heidelberg, samen met andere Van Inghens, wellicht ook verwanten van Marsilius. Ofschoon Marsilius het grootste deel van zijn leven buiten Gelderland verbleef, onderhield hij contacten met zijn geboortestreek. Marsilius was een trekpleister voor begaafde scholieren die de weg naar de universiteit zochten. Onder de studenten die bij hem te Parijs in de jaren 1364 en 1365 academische graden in de \ufb01loso\ufb01e behaalden, waren er twee uit Nijmegen, Jan Arnoldi en Albert Tegnaghel, en een zekere Ghisalbert uit Groesbeek. Ook andere studenten uit de streek volgden bij hem colleges en deden bij hem examens. Op 6 januari 1377 ondertekende een zekere Marsilius van Inghen de landvrede gesloten met de hertogen van Gelre uit het Huis van Gulik. Maar het is moeilijk vast te stellen of het daarbij om de \ufb01losoof of om een naamgenoot gaat. In ieder geval sluiten de Parijse documenten een verblijf van Marsilius in Gelderland niet uit. Eind september en begin november 1376 onderhandelde men in Parijs over de restitutie van door Marsilius te maken kosten bij een voorgenomen reis naar het Pauselijke Hof te Avignon, die in mei 1377 zou plaatsvinden. Het bewaarde verslag doet vermoeden, dat Marsilius bij deze besprekingen niet aanwezig was. De volgende mededeling over zijn persoon dateert van enkele maanden later. Op 10 februari 1377 werd hij samen met Jordanus van Kleef en Gerard Kalkar uitgekozen om studenten die de magistergraad wilden halen te examineren. Mogelijk had Marsilius in de tussenliggende periode een reis naar Gelderland gemaakt. In ieder geval gold hij in Gelderland als een belangrijke persoon. In 1382 tracteerde de stad Nijmegen haar \u2018magister Marcelius\u2019 op een rijk banket, waarvan de gemaakte kosten in de stadsrekeningen vermeld staan. Zijn grote roem dankte Marsilius aan zijn wetenschappelijke loopbaan, die in 1362 te Parijs begon, toen hij samen met Theo van Ooy en anderen uit de streek onder Willem Buser van Heusden magister in de filosofie werd. In Parijs leerde hij ook Geert Grote, de geestelijke vader van de Moderne Devotie kennen, met wie hij later nog in contact stond, getuige een brief van Geert Grote uit 1374, waarin deze Marsilius laat groeten. Zijn belangrijkste opgave als magister bestond in het geven van onderwijs over de werken van Aristoteles. Hij trad in het spoor van Willem van Ockham en Johannes Buridanus, maar deed dit op\n\n\n\neen zelfstandige manier. Hij beschouwde de zintuiglijke waarneming als fundament van de menselijke kennis en verdedigde de nominalistische opvatting dat er geen algemeenheden buiten de menselijke geest bestaan. Uit contemporaine bronnen blijkt dat Marsilius een uitstekend docent was. Hij trok overvolle collegezalen. Daarom werd hem in 1374 het eerste recht op de grootste vrije zaal toegekend, zodat voor alle toehoorders een zitplaats beschikbaar was. De schriftelijke neerslag van deze colleges zijn gedeeltelijk bewaard gebleven en de gebruikte voorbeelden vertellen over de stad Parijs en de torens van de Notre Dame. Het was waarschijnlijk op grond van het succes als docent dat Paus Urbanus V hem in 1369 had gevraagd een leerstoel te Montpellier te bezetten, maar tevergeefs. Naast zijn functie als docent vervulde Marsilius te Parijs belangrijke bestuurlijke taken. Vier maal was hij procurator van de Engelse natie (1363, 1373, 1374, 1375) en twee maal bekleedde hij het ambt van rector van de universiteit (1367 en 1371), dat hem tot gesprekspartner van de Franse Koning maakte. In de documenten van de Universiteit van Parijs is zijn naam prominent aanwezig. Het uitbreken van het Westerse Schisma betekende het einde van zijn verblijf te Parijs. Na 1379 komt Marsilius in de documenten van de universiteit niet meer voor. Tot 1386 is zijn verblijfsplaats zo goed als onbekend. Daarna stond hij opnieuw in het academische middelpunt, nu te Heidelberg. Op 29 juni 1386 werd hij door Ruprecht I van de Palts als \u2018unser pfaffe\u2019 opgenomen in de familia van de keurvorst en tot eerste rector van de door hem gestichte Universiteit van Heidelberg benoemd. Marsilius ontving daarvoor het vorstelijk bedrag van tweehonderd gulden jaarlijks vermeerderd met nog eens vijftig gulden, zoals de oorkonde vermeldde. Hij nam de taak van rector negen termijnen op zich en drukte aldus zijn stempel op de beginjaren van de universiteit. In of\ufb01ci\u00eble acten van de universiteit, waarmee Marsilius in 1386 begon, schreef hij uitvoerig over de bestuurlijke beslommeringen, zoals het rooster en de aanschaf van een universiteitsscepter, die eigenlijk te duur was, zodat de inmiddels vermogende Marsilius aan de universiteit geld moest lenen. Hij doceerde in Heidelberg opnieuw over de werken van Aristoteles en maakte in 1395 de studie theologie af, die hij in Parijs begonnen was. Conrad van Soltau en Mattheas van Krakau gaven in die tijd les in de theologie. Marsilius was de eerste in Heidelberg gepromoveerde theoloog. Hij benadrukte de goddelijke eenheid en de onvolmaaktheid van de menselijke kennis over God. Hij waarschuwde voor logische spitsvondigheden\n\n\n\nin de theologie en koos bij de uitleg van de sacramenten vaak de beproefde weg van Thomas van Aquino en Bonaventura. Marsilius stierf op 20 augustus 1396 en werd begraven in de Petruskerk te Heidelberg, aan de voet van het hoofdaltaar. Tot 1528 herdacht de universiteit van Heidelberg zijn eerste rector met een jaarlijkse mis. Tegenwoordig herinnert de Marsiliusplatz de bezoeker van Heidelberg aan de betekenis van deze beroemde Gelderlander.", "Willem Sluiter": "Sluiters vader Tileman behoorde tot de deftige burgers van het dorp. Hij was getrouwd met Geertruid Saalkink, de enige dochter van een Needse bierbrouwer-korenhandelaar. Willem was de oudste van de zes kinderen uit het eerste huwelijk. In 1637 stierf zijn moeder. Tileman Sluiter trouwde daarna met Anna Holten, welk huwelijk maar van korte duur was, en in 1641 voor de derde keer met Aeltje Hasebroek. Uit het laatste huwelijk werden nog vijf kinderen geboren. Over de jeugd van Willem Sluiter is weinig bekend. Op 17 oktober 1646 werd hij ingeschreven als leerling van het Atheneum in Deventer en in 1649 als student theologie te Utrecht. In 1650 werd Sluiter toegelaten tot de openbare eredienst. Toen dominee Rumphius van Eibergen in juni 1652 overleed solliciteerde Sluiter naar de opengevallen predikantsplaats. De Eibergse kerkeraad sprak zich echter uit voor D. Rumphius, de zoon van de overledene, maar graaf Otto van Limburg Stirum, heer van Borculo, bij wie het recht van predikantsbenoeming te Eibergen berustte, besloot op 23 juli 1652 Sluiter te benoemen. De benoeming was ook tegen de zin van vele Eibergenaren, die hem \u2018te swack\u2019\n\n\n\nvonden, wat men daaronder ook mag verstaan. In augustus maakte Sluiter zijn opwachting te Eibergen. Daar huwde hij op 3 augustus 1662 met de 22-jarige Margaretha Sibylla Hoornaerts, de oudste dochter van de rentmeester van de graaf. Het was een gelukkig huwelijk, dat echter maar kort duurde. Op 9 oktober 1664 stierf zijn vrouw, enkele weken na de geboorte van hun tweede kind, Johannes, die op 15 september geboren was. Op 11 juli 1663 was hun dochter Charlotte Geertruid geboren. Na de dood van zijn vrouw bleef Sluiter alleen in de pastorie wonen. De kinderen werden bij hun grootmoeder in Borculo ondergebracht. In die tijd schreef Sluiter ook zijn eerste gedichten. Zijn debuut Psalmen, Lofsangen en geestelijke liedekens verscheen in 1659. De berijmingen van de psalmen en het dichten van geestelijke liederen paste in de traditie van zijn tijd. Omstreeks 1660 begon hij aan een bundel, een pastorale,die hem het meest bekend zou maken: Buiten-Leven , waarin hij het leven op het land verheerlijkte. In deze gedichten toonde hij zich afkerig van het stadsleven. Pas in 1668 werd de bundel uitgegeven. Nog in hetzelfde jaar publiceerde hij Eensaem Huis-en Winter-Leven , waarin Sluiter bezingt hoe hij woont en werkt. Het is een verdediging van zijn leefstijl, die vooral religieus en stichtelijk van aard is. Ook in dit werk wijst hij het stadsleven af met \u2013 naar zijn oordeel \u2013 de drukte, vertier en oppervlakkigheid. Het leven op het land staat dichter bij de natuur en bij God. In deze dichtbundel staan de volgende, in de Achterhoek graag aangehaalde, regels:\n\nWaer iemand duizend vreugden soek, Mijn vreugd is in dees\u2019 achter-hoek.\n\nIn september 1665 viel bisschop Bernhard van Galen (1600-1678), de bisschop van Munster, de Achterhoek en Twente binnen om zijn aanspraken op de heerlijkheid Borculo kracht bij te zetten. Verschillende predikanten, onder wie Sluiter, verlieten hun pastorie en zochten een veilig heenkomen. Sluiter vluchtte naar Zutphen en later Den Haag, waar een broer woonde. Daar zou hij ook kennismaken met andere dichters, zoals Geeraerdt Brandt. In april 1666 sloot de bisschop in Kleef vrede met de Republiek der Verenigde Nederlanden. Op 16 mei ging Sluiter zijn gemeenteleden, met wie hij inmiddels een goede band had opgebouwd, weer voor in de kerk waarvan het interieur goeddeels was gesloopt. Zo was ook de preekstoel niet meer aanwezig. Staande op een trap hield Sluiter zijn predikatie. In juni 1672 viel de bisschop de Achterhoek opnieuw binnen en weer moest Sluiter de vlucht nemen. Op 20\n\n\n\nmei verliet hij Eibergen al, misschien gewaarschuwd door een geestelijke uit het naburige klooster in het Zwillbrock. Volgens een andere lezing werd Sluiter op de komende aanval geattendeerd door een katholieke buurman, Teunis Hulsher, die werkzaam was in het Zwillbrockerveen. Hoorde Teunis daar dat men Sluiter gevangen wilde nemen? De Munsterse heersers waren namelijk erg op hem gebeten vanwege Sluiters lofdicht op Maria, de Lof der Heilige Maagt Maria , dat in 1669 was verschenen. Hierin beschreef hij de verering van Maria binnen de protestantse kerk. Hoewel het gedicht ook kritiek op de rooms-katholieke Mariaverering bevatte, werd het door katholieken gewaardeerd. In twee andere, polemische gedichten, uitte Sluiter zich feller tegen het katholicisme, namelijk Op de MIS-geloovige MISSE, en de Paapse Sacramentsdag , een ooggetuigeverslag van de viering in het Zwillbrock, die beide omstreeks 1671 verschenen. Willem Sluiter vluchtte via Zutphen naar Holland, waar hij onder meer in Alkmaar vertoefde. Eind 1672 vertrok hij weer naar Deventer waar hij tot juni 1673 verbleef. Hier ontving hij een beroep naar Rouveen. Naar Eibergen kon hij voorlopig niet terug. Het is niet\n\n\n\nzeker of hij te Rouveen ook gepreekt heeft. In december 1673 overleed hij in Zwolle ten huize van zijn zwager Andreas Suave. Sluiter wordt gekenschetst als een gereformeerd pi\u00ebtist, die zich tegen het materialisme van zijn dagen keerde. In de ogen van de pi\u00ebtisten moest de kerkelijke tucht strakker worden aangehaald. Bij veel predikanten waren allerlei ondeugden binnengeslopen. Het Pi\u00ebtisme richtte zich op de bestrijding van de wereldse ondeugden en op een persoonlijke band met God. De zondag vooral moest geheel aan God worden gewijd. Sluiter heeft getracht zijn Eibergse geloofsgenoten in deze overtuiging te onderwijzen. Hij deed dat naast de gebruikelijke vermaningen, waarvan de kerkeraadsnotulen getuigen, ook via zijn po\u00ebzie. Hij verving de profane wereldlijke liederen door religieuze teksten, vaak op de melodie van de door het volk gezongen liederen. Uit zijn werk krijgt men trouwens niet de indruk, dat hij een scherpslijper was. Hij hield van zijn gemeenteleden, wat misschien het duidelijkst blijkt uit zijn Eybergsche Sanglust , dat in 1671 verscheen. Daarin bezong hij successievelijk de buurtschappen die Eibergen omringen. Het is geen grootse po\u00ebzie. Daarvoor zijn de woordspelingen te gewild. Het boek beleefde twaalf drukken. Dat Sluiter een volksdichter was, blijkt uit het feit, dat zijn liederen nog in de tweede helft van de 19de eeuw door de Eibergenaren werden gezongen, zoals onder de Pinksterkroon (een kroon van bloemen die met Pinksteren boven de straat werd gehangen) en op Oudejaarsavond. Een specifiek genre vormden Sluiters doods-en sterfgezangen uit de bundel Christelyke Doods-Betrachting , die in 1667 verscheen. Een onderdeel daarvan was \u2018Doods-Echt-Scheydinge\u2019, waarin Sluiter in 632 versregels het ziekbed en het overlijden van zijn vrouw heeft beschreven. Het is zijn meest persoonlijke po\u00ebzie. Het gedicht getuigt van hun beider grote liefde en het vertrouwen op het gelukkige leven na de dood. Sluiter vermijdt hier de schone vorm en de franje. Willem Sluiter behoort niet tot de grote dichters uit de 17de eeuw. Maar binnen de kringen van de religieuze dichters uit zijn tijd neemt hij een belangrijke plaats in.", "Roelof Nijenhuis": "Militair, professioneel carnavalsvierder en directeur van een reisbureau. Hoe kon iemand dat in \u00e9\u00e9n leven combineren? Roelof Nijenhuis was een rasechte Arnhemmer. Hij werd in de Gelderse hoofdstad geboren als enig kind van een loodgieter, groeide er op en vestigde er later zijn bedrijf. Na de lagere school volgde Nijenhuis enkele jaren de ambachtsschool, maar hij maakte deze opleiding niet af. Tijdens de Tweede Wereldoorlog dook hij onder in Apeldoorn om aan de verplichte arbeidsdienst voor de Duitse bezetter te ontkomen. Vrij snel na de bevrijding, in mei 1946, werd hij dienstplichtig soldaat. Van mei 1947 tot november 1949 verbleef Nijenhuis in Nederlands-Indi\u00eb, waar hij de twee politionele acties meemaakte tegen de Indonesische vrijheidsstrijders. Hij diende hier bij de Geneeskundige Troepen. Van maart 1952 tot september 1965 werkte Nijenhuis als beroepsmilitair bij het Regiment Verbindingstroepen. Hij bereikte de rang van korporaal der eerste klasse chauffeur. Na zijn vertrek als beroepsmilitair begon hij een autorijschool in Arnhem. Nijenhuis was een enthousiaste aanhanger van de amateurvoetbalvereniging Vitesse en actief bestuurslid van de supportersclub. Hij huurde in de jaren \u201960 geregeld bussen voor het vervoeren van de supporters naar de uitwedstrijden van hun voetbalelftal. Nijenhuis\u2019 rijschool was gevestigd in de Jacob Cremerstraat 66. Johan Winnemuller peilde Nijenhuis om hier voor hem een reisbureau te beginnen, maar deze verkoos een eigen reisagentschap op te zetten. Op 1 juli 1969\n\n\n\n\n\nvestigde de rijschoolhouder Reisbureau Nijenhuis in de Jacob Cremerstraat. Reeds in september van dat jaar opende Nijenhuis een nevenvestiging in de Steenstraat 48. Het waren supporters van Vitesse die meehielpen de zaak te verbouwen en in te richten. Zij waren aanvankelijk ook de belangrijkste klanten van het reisbureau. Het pand in de Jacob Cremerstraat sloot in januari 1970 en het pand in de Steenstraat werd de hoofdvestiging. Het ging het bedrijf al snel voor de wind. Begin jaren \u201970 vormden georganiseerde busreizen naar Oostenrijk en Spanje een belangrijk onderdeel van het reisaanbod, later verschoof het accent naar vliegreizen. Nijenhuis opende op verschillende plaatsen filialen, onder meer in Zevenaar (1971), Utrecht (1971), Oosterbeek (1977), Wageningen (1978), Brummen (1980), Arnhem-Kronenburg (1982) en Elst (1984). De nevenvestiging in Velp was een joint venture van Nijenhuis BV en touroperator OAD. Roelof Nijenhuis was maatschappelijk zeer actief in Arnhem. Hij sponsorde onder andere Vitesse, korfbalvereniging Oost-Arnhem en volleybalclub EAVV. Verder was hij in de jaren \u201980 hoofdsponsor van de Nacht van Arnhem, een evenement van jazzmuziek en sportactiviteiten. Nijenhuis was sociaal en goedhartig, zelden klopte men bij hem tevergeefs op de deur. Hij stond graag in het middelpunt van de belangstelling. Vaak nam hij relaties mee uit eten en organiseerde hij met veel plezier feesten. Sommigen typeerden hem als een Bourgondi\u00ebr boven de rivieren. Roel Nijenhuis vierde fervent carnaval. Samen met anderen richtte hij in 1970 de Arnhemse carnavalsvereniging De Marskoppen op. Deze vereniging ontstond uit een campinggezelschap dat jarenlang kampeerde op camping De Mars in Lathum. Nijenhuis werd de eerste prins van De Marskoppen (1972-1973) en later grootvorst (1981) en erevoorzitter. Nijenhuis vergeleek het carnavalsfeest met een soort draaikolk \u201cwaar je niet meer uit kunt komen, maar ook niet wilt komen\u201d. Voor en na de Arnhemse carnavalsoptocht, waarvan Nijenhuis de grote gangmaker en organisator was, verzamelden feestvierders zich in het bedrijfspand in de Steenstraat. De Arnhemse carnavalsvereniging De On-Ganse onderscheidde de optochtorganisator in 1995 met de Orde van de Zachte G voor zijn niet-aflatende inzet voor het carnaval in de Gelderse hoofdstad. Een oud-voorzitter van de carnavalsvereniging Grashappers typeerde Nijenhuis als een man met een \u201czekere \ufb02air, die in de carnavalswereld zaken graag naar zijn hand zette\u201d. Nijenhuis\u2019 reisbureau groeide in de jaren \u201980 en \u201990 verder uit. Het reisagentschap profiteerde van de publieke bekendheid van zijn eigenaar. Er kwamen onder meer \ufb01lialen bij in Bemmel (1989), Arnhem-Nieuwe Plein (1990), Rhenen (1993) en Dieren (1993). In 1995 werkten ongeveer zeventig mensen bij Reisburo Nijenhuis, dat in 1969 met twee werknemers was begonnen. Het taxivervoer van reizigers naar Schiphol, dat het reisbureau al vanaf het begin organiseerde, werd in 1993 ondergebracht in een zelfstandige besloten vennootschap. Nijenhuis trad in 1992 formeel af als directeur van het reisbureau en werd bestuurder ten gevolge van een wijziging in de organisatiestructuur. Zijn zoon en dochter namen statutair de bedrijfsleiding over. In de praktijk bleef Nijenhuis echter \u2013 zo verklaarde zijn zoon \u2013 als algemeen directeur functioneren. Na de overgang van amateurvoetbalvereniging Vitesse naar de professionele competitie raakte Nijenhuis hier enigszins op de achtergrond. Hij bleef de club echter op sportief gebied goed volgen. In 1992 onderging Nijenhuis een operatie. Hij overleed drie jaar later aan een nieraandoening. Hij werd gecremeerd in het crematorium Moscowa in Arnhem. Nijenhuis was geen vernieuwer in de reiswereld. Zijn belangstelling ging niet uit naar reisinnovaties, hij volgde hoofdzakelijk de marktontwikkelingen. De oud-militair bouwde zijn eenmanszaak uit tot een familiebedrijf \n\n\n\nmet veertien vestigingen. Binnen het reisbureau hechtte de Arnhemse ondernemer grote waarde aan een goede onderlinge sfeer. Hij organiseerde vaak uitjes en evenementen voor het personeel. Nijenhuis was niet vrij van enige ijdelheid, maar dit gold vooral voor zijn optreden in Arnhemse kringen, minder voor de plaatselijke media. Plezier maken was een belangrijke drijfveer voor de carnavalsorganisator. Hij was graag voortdurend in touw en kon het organiseren niet laten.", "Jan Adriaan Joost baron Sloet tot Olthuis": "Een zijtak van het adellijk geslacht Sloet van Kerssenberg, Oye, Diepenbroek en Westenborg vestigde zich in de tweede helft van de 18de eeuw in Zutphen. Via huwelijken en landaankopen kwam de familie daarna terecht in de Voorster contreien. Aanvankelijk werden de Sloets niet bijgeschreven op de lijst van Veluwse ambtsjonkers, waardoor allerlei min of meer eervolle ambten met bijbehorende emolumenten aan hen voorbijgingen. Jan Adriaan Joost, enig kind en erfgenaam, wist evenals zijn oom Adriaan Wolter Willem baron Sloet van Diepenbroek en Sinderen (1744-1824), wel aansluiting te krijgen bij de verschillende adellijke families uit de regio. De oom was tot aan de Bataafs-Franse\n\n\n\ntijd burgemeester van het overwegend orangistische Zutphen. Hij werd echter in 1795 met de overige raadsleden afgezet door de \u2018vrijheidsminnende\u2019 Zutphense burgerij, maar in 1814 \u2018in ere hersteld\u2019. Over de jeugdjaren en de bestuurlijke opleiding van Jan Adriaan Joost v\u00f3\u00f3r 1813 is weinig bekend. Aangenomen mag worden dat de bestuurservaring van zijn vader, maar vooral die van zijn oom hem enig idee zullen hebben gegeven hoe de alledaagse praktijk van het lokale bestuur in elkaar stak. Dat het carri\u00e8reverloop van Jan Adriaan Joost na 1813 een stijgende lijn liet zien, had hij met name te danken aan zijn opstelling tegenover keizer Napoleon Bonaparte. Deze had hem aangezocht maire van Voorst te worden. Sloet weigerde dit beslist. Na de inhuldiging van Willem I, maart 1814, werd Sloet voor zijn krachtige stellingname tegenover het Franse bestuur beloond. Nog hetzelfde jaar werd hij verheven tot baron. Van 1815 tot 1817 bekleedde hij het schoutambt van zijn woonplaats Voorst. En direct na de invoering van het Reglement op het Plattelandsbestuur van Gelderland, 1 januari 1818, werd hij schout van Apeldoorn. Zijn oom werd hoofdschout van Middel-Veluwe, een functie, vanaf 1825 districtscommissaris genoemd, tussen het provinciaal bestuur en de plattelandsbesturen. Als schout van Apeldoorn had Sloet bergen werk te verzetten om het schoutambt enigszins financieel rendabel en administratief bestuurbaar te krijgen. Tot 1811 waren de zaken in het Apeldoornse administratief en financieel op orde geweest, maar nadat de kerkdorpen Apeldoorn, Beekbergen en Loenen, die tot dan het schoutambt hadden gevormd, bestuurlijk uit elkaar werden gehaald \u2013 alle drie werden een mairie \u2013, stapelden zich de problemen er snel op. Met name Apeldoorn verarmde in rap tempo, mede ten gevolge van onjuist financieel beleid door haar maire J.H. Gunningh (1811-1813) en het na 1813 aangetreden interim-bestuur. Dit interim-bestuur bestond op een zeker moment uit drie rivaliserende (vice-)burgemeesters, die elkaar schriftelijk verantwoordelijk hielden voor hun eigen wanbeleid. Saillant detail is dat alle drie op de een of andere wijze verbonden waren met de koninklijke bewoners van paleis Het Loo, waarvan in de jaren 1814-1817 geen enkel initiatief uitging om hiertegen resoluut op te treden. Direct na zijn aantreden begon Sloet met een strak doorgevoerde schuldendelging, die bij de crediteuren kwaad bloed zette, omdat hij wel heel korte termijnen stelde om een schuldbewijs te komen indienen. Wie te laat was, kreeg niets. Verder hielpen een schenking van de erven Van Kinsbergen en een donatie van koning \n\n\n\nWillem I, om het jaar woonachtig op paleis Het Loo, zodanig, dat Sloet in 1820 kon meedelen dat de Apeldoornse \ufb01nanci\u00ebn voor het eerst in jaren op orde waren. Daarnaast verlangde het Reglement op het Plattelandsbestuur dat allerlei verordeningen en maatregelen op korte termijn werden afgekondigd respectievelijk doorgevoerd. Op een geduldig indringende wijze heeft Sloet ze alle weten af te dwingen. Zo werden weinig klachten vernomen over de gevolgen van de invoering van een nieuw munt- en metriekstelsel. Bouwverordeningen, brandveiligheidsvoorschriften en nieuwe regels om orde en veiligheid te waarborgen werden zonder veel bezwaar door de ingezetenen geaccepteerd. Sloet was meer was dan een gemiddeld bestuurder. Hij had oog voor een goede (gemeentelijke) infrastructuur. Via zijn eigenhandig geschreven jaarverslagen liet hij het Provinciaal Bestuur ieder jaar weer weten, wat de welvaart en het welzijn van Apeldoorns ingezetenen kon bevorderen: het bevaarbaar maken van De Grift en goede wegverbindingen met de rest van de provincie. Waar koning Lodewijk Napoleon een begin had gemaakt met een betere bereikbaarheid van Apeldoorn, via de weg van Amersfoort naar Deventer, liet Sloet geld vrijmaken voor \u2018kunstwegen\u2019 richting Arnhem en Zutphen. Onverbloemd lobbyen bij Willem I heeft er ten slotte toe geleid dat met hulp van \u2019s konings financi\u00eble middelen Apeldoorns aansluiting met de rest van Gelderland voor jaren afdoende bleek. Hoogtepunt was wel de aanleg van het ApeldoornsHattems kanaal, een staaltje van ingenierskunst. Ondernemend en landbouwend Apeldoorn kon hiermee jaren vooruit. Een jaar voor de invoering van het herziene Reglement op het Plattelandsbestuur, 1 augustus 1825 \u2013 de reglementen werden in het hele land meer uniform \u2013, had Sloet ontslag genomen en gekregen als schout van Apeldoorn. Hiervoor is een aantal redenen aan te voeren. Allereerst was een schout/burgemeester verplicht in zijn eigen schoutambt/gemeente te wonen, maar Sloet, die eind 1819 van zijn vader De Beele te Voorst\n\n\n\nhad ge\u00ebrfd, voelde hier weinig voor. Telken jare verkreeg hij uitstel, maar na 1823 niet meer. Dit verdroot Sloet niet al te zeer, omdat hij zomer 1824 na het overlijden van zijn oom, de hoofdschout, aanvoelde dat hij wellicht de nieuwe districtscommissaris van Over- en Middel-Veluwe zou gaan worden. Zijn loopbaan kreeg inderdaad de door hem gewenste wending. Hij werd in 1824 lid van de Gelderse Provinciale Staten, een lidmaatschap dat tot 1844 zou voortduren. En in 1827 volgde zijn benoeming tot districtscommissaris. Dit ambt zou hij bekleden tot en met de opheffing van deze bestuurslaag in 1851. Waar zijn oom, evenals de meesten van zijn collega\u2019s, slechts fungeerde als doorgeefluik van allerlei wetten, maatregelen en besluiten tussen provincie en schoutambt, begon Sloet al direct na zijn aantreden een wezenlijk andere inhoud te geven aan het hoofdschoutambt. Hij verwaarloosde de jaarlijkse visitaties nimmer; menig onder zijn ressort vallende gemeente keek in eerste instantie met weinig genoegen uit naar zijn komst. Waren het niet de gemeentelijke archieven, dan waren het wel bouwvoorschriften, wegen of bruggen waaraan volgens Sloet het een en ander mankeerde. Ook het belang van regelmatig vergaderen (burgemeester en assessoren; gemeenteraad) werd door hem steeds weer benadrukt. Het gemeentebestuur had te handelen in het belang van zijn ingezetenen, aldus luidde steevast zijn commentaar op de door hem aangetroffen misstanden. Ondanks zijn lang niet altijd malse kritiek wist hij de boodschap wel innemend te brengen; meestal werd de zaak onmiddellijk aangepakt. Zijn wijze van besturen werd door tijdgenoten \u2018landsvaderlijk\u2019 genoemd. Zoals hij als schout veel zorg besteedde aan de plaatselijke infrastructuur en het algemeen welzijn, zo deed hij hetzelfde voor zijn district. Daarbij legde hij steeds vaker zijn gedachten hierover schriftelijk vast. Door de artikelen die hij vanaf 1839 in het Tijdschrift voor Staathuishoudkunde en Statistiek publiceerde, werd hij onder vakgenoten, maar ook onder toenmalige bestuurskundigen, een geliefd auteur op het gebied van de (gewestelijke) staathuishoudkunde. Zijn opmerkelijk analytisch vermogen leidde, vaak na een casusonderzoek ter plekke, steevast tot concrete voorstellen. Zo constateerde hij dat het voor ondernemers aantrekkelijk was in zijn district \u2018fabrieken en tra\ufb01eken\u2019 te beginnen omdat de lucht en het water er schoon waren, de arbeidskosten nog laag, de bevolking welwillend en de grondprijs niet al te hoog. Boven alles had hij het belang van de inwoners van zijn district op het oog, inwoners die wanneer er niets zou veranderen, met grote moeite de winter konden doorkomen. Verhelderend waren ook zijn beschouwingen die aandrongen op een betere organisatie van het lager onderwijs en de armenzorg op de Veluwe. Het doortrekken naar Dieren van het Apeldoorns kanaal, de heideontginningen, de schapenteelt en de Nationale Militie waren andere onderwerpen die zijn aandacht kregen. Het resultaat van al zijn \u2018statistieke beschrijvingen\u2019 is geweest dat de provinciale en de landelijke overheid oog begonnen te krijgen voor (een groot deel van) de Veluwe. Verschillende van zijn initiatiefvoorstellen zijn nog op het eind van zijn leven aan de praktijk getoetst. Verder heeft hij meer dan eens ds. Otto Gerhard Heldring op diens tochten over de Veluwe vergezeld. Heldring werd door Sloet naar de armste bewoners gebracht, waarop deze samen met zijn R\u00e9veilvrienden en met hulp van Sloet als districtscommissaris en Statenlid gelden wiste vrij te maken om in Hoenderloo een project ter bestrijding van de armoede te beginnen. Door de voor Gelderland gemaakte aanpassingen van landelijke wetgeving bleef hem en zijn collega\u2019s als afgevaardigden van de Provinciale Staten weinig meer vergund dan in te stemmen met de door G.S. voorbereide plannen. Een enkele keer etaleerde een statenlid zijn deskundigheid. Sloet liet in dezen niet na de anderen op de hoogte te stellen van zijn gedetailleerde kennis van de Veluwe. In het roerig voorjaar van 1848, waarin verscheidene Europese hoofdsteden revoltes tegen het wettig gezag beleefden, raakte Sloet betrokken bij het kamp van Thorbecke. De kleine burgerij in Deventer, Apeldoorn en Zutphen had goed begrepen dat Sloet de liberale beginselen was toegedaan, zoals ze door J.R. Thorbecke c.s. werden voorgestaan. In petities, maar ook door via plots opgekomen kiesverenigingen werd voorgesteld hem te kandideren voor de Tweede-Kamerverkiezingen van dat jaar. Sloet moet zijn medestanders echter hebben laten weten er \u2013 wellicht gezien zijn leeftijd \u2013 weinig voor te voelen. Zijn tweede zoon echter, B.W.A.E. baron Sloet tot Olthuis, nam de liberale fakkel van zijn vader over en werd overtuigd Thorbeckiaan. Nadat in 1851 de districten, en dus ook het ambt van districtcommissaris, waren opgeheven, leidde Sloet tot aan zijn dood een teruggetrokken bestaan. Samen met J.R. Krepel, koperfabrikant te Voorst (Klarenbeek) en J. Buitenhuis, molenmaker te Apeldoorn, bleef hij zich inspannen voor de realisatie van het ApeldoornsDierens kanaal. Nog tijdens zijn leven werd er, op papier althans, een begin mee gemaakt. Op 2 mei 1859 stierf Sloet, 76 jaar oud, op huize De Beele.", "Joannes Petrus Kleijn": "Kleijns uiterlijk valt slechts in termen van buitengewone zwaarlijvigheid te beschrijven. Een zwager schreef dat de \u201czware sluier van het vleesch den nobele geest, die daarin huisde, toch zichtbaar genoeg heeft laten doorschijnen, als de zon door een mistige wolk\u201d. Een vriend typeerde Kleijn als \u201ceeuwig donker, zuur en onvriendelijk\u201d, een andere vriend benadrukte zijn \u201czorgeloze, ongemaakte en vrolijke verkeering\u201d om even later toe te geven dat zij elkaar nauwelijks kenden. Jan Pieter Kleijn, Piet voor intimi, iedereen wist wel iets over hem. Na twee jaar in Utrecht theologie te hebben gestudeerd zwaaide Kleijn in 1779 vanwege een borstkwaal om naar de rechten. In 1782 promoveerde hij op een proefschrift over de juridische aspecten van de echtscheiding ( De divortio ). Tijdens zijn Utrechtse studiejaren kwam hij in contact met leden van het letterkundig genootschap Dulces ante omnia Musae , waarbij hij zich al snel aansloot. De spil van dat genootschap was de Zeeuwse dichter Jacobus Bellamy, die onder de geuzennaam Zelandus politiek pittige gedichten publiceerde. In dat gezelschap discussieerde Kleijn met hem en diens \u2018genialische\u2019 vrienden, onder wie de predikant-schrijver Willem Anthony Ockerse en de controversi\u00eble vader en zoon Jan en Jacobus Hinl\u00f3pen. Kleijn bracht in de discussies wat Ockerse niet vermocht: ars poetica, esthetica, kritiek op basis van literair-esthetische criteria, de moeilijkste en meest ondankbaarste van de literaire genres. Maar ook ander tijdverdrijf als de jacht en de muziek behoorde tot Kleijns favoriete bezigheden. De vriendschapsbanden waren zeer hecht in die jaren en de vrienden stimuleerden elkaar waar ze konden. Toen Kleijn in die hooggestemde tijd in een hopeloze liefde wegkwijnde troostte Bellamy hem:\n\n\u201cUw hart, zoo te\u00eargevoelig, zoo zagt, zoo edeldenkend, Was \u2019t e\u00ealste zoet der liefd, Het hart van \u2019t schoonste meisje, Van \u2019t beste meisje waardig! En gij waart ongelukkig!... Maar neen! - gij waart gelukkig! Uw meisje was uw liefde, Uw teder hart niet waardig!\u201d\n\nMaar Kleijn kon haar niet vergeten. Toen zij in oktober 1782, de maand waarin zijn moeder overleed, opnieuw naar zijn gunsten dong, kostte het Bellamy en zijn andere vrienden veel moeite Kleijn te overtuigen om niet op de avances in te gaan van de vrouw \u201cwier geheele ziel genoegzaam zinnelijk was\u201d. Via Bellamy\u2019s kring ontmoette Kleijn de te Vianen geboren Antoinette, de dichtende zuster van Willem Anthony Ockerse. Aanvankelijk zag Kleijn deze \u2018coquette\u2019 \u2013 zoals hij haar typeerde \u2013 niet zitten, maar ze trouwden op 11 juli 1784 en betrokken het landgoed dat Kleijn na het overlijden van zijn ouders had ge\u00ebrfd. Dat bestond uit ruim 80 hectaren grond in de heerlijkheid Hooge en Lage Zwaluwe en bijna tien hectaren in Zevenbergen, alsmede een herenhuis en een hofstede. Hinl\u00f3pen schreef Bellamy een maand later dat Kleijn getrouwd was, \u201ckwijnend als een stervend roosje\u201d. Hinl\u00f3pen zag het vriendenclubje uiteenvallen, zo kunnen we uit de laatste opmerking concluderen. Kleijn en zijn vrouw gaven zich over aan het landleven en de letteren en lieten Dulces voor wat het was, een gezelschap dat na het overlijden van Bellamy een minder prominente plaats in het Utrechtse literaire leven kreeg, maar hij verbrak de contacten zeker niet. Zo zou hij met Willem Anthony Ockerse enige dichtbundels uitgeven. In 1782 debuteerde Kleijn met zijn Oden en Gedigten , \n\n\n\n\n\n\nin 1785 gevolgd door een tweede deeltje, waarin hij een geliefde bezong, Elize. Hij verzekerde zijn vrienden dat hij in Elize slechts een fictief schoonheidsideaal uitbeeldde, maar uit zijn werk blijkt dat hij die naam voor Antoinette reserveerde, zoals zij hem met de aan Klopstock ontleende koosnaam \u2018Selmar\u2019 in haar werk aanduidde. Het belangrijkste gedicht in zijn debuut, \u2018De Christen bij het onweder\u2019 maakte indruk op Hieronymus van Alphen, die inmiddels zelf een invloedrijk en gearriveerd dichter was geworden en kritiek leverde. Kleijn nam diens zure commentaar wel ter harte, maar was overtuigd van zijn eigen dichterlijk talent. De onvrede die tijdens de Vierde Engelse Oorlog (1780-1784) het land overspoelde, liet ook de vrienden niet onberoerd. Omstreeks 1785-1786 bekeerden zij zich tot verschillende politieke richtingen. Zulke geestelijke processen zijn altijd moeilijk te reconstrueren, maar de uitkomst staat vast: waar Bellamy te kort leefde \u2013 hij overleed in 1784 \u2013 om zich tot patriot te ontpoppen, zoals Ockerse dat wel kon, bekende Kleijn zich al snel tot het stadhouderlijke kamp. Mogelijk dat zijn afkomst \u2013 zijn vader was immers rentmeester van de Oranjeheerlijkheid Hooge en Lage Zwaluwe \u2013 daaraan debet was. In literair opzicht waren het vruchtbare jaren, waarin zijn po\u00ebtisch werk een duidelijk politieker karakter kreeg. In 1785-1786 verschenen drie deeltjes Krijgsliederen , waarin ook werk van Antoinette Kleijn-Ockerse was opgenomen. De belligerente vlag dekt de lading: Kleijns bundel bevat kritiek op de patriottenbeweging, overigens zonder zijn patriotse vrienden persoonlijk aan te vallen. Omstreeks 1785 publiceerde hij Gezangen der vreugde . In 1788 verscheen het tweede deel van zijn Oden en gedigten , waarin opnieuw werk van zijn vrouw was opgenomen en muziek voor zang en klavier van de componist C.F. Ruppe. Antoinette schreef modieuze rijmloze verzen over gevoelige onderwerpen als melancholie en vaderlandsliefde. Kleijn vertaalde ook werk van Wieland, Gerstenberg en Jung-Stilling. De invloed van Engelse auteurs als Sterne blijkt uit verschillende passages in het werk, zoals \u2018Voorjaarsvisite van mr. Fever\u2019, waarmee een opkomende koorts wordt getypeerd, of een \u2018Jorikse ziel\u2019. Elders noemde Kleijn zich de \u2018Stalknegt\u2019 van Sterne, maar zijn vrienden vonden die zelfkwali\ufb01catie nogal pedant. In 1785 werd zijn zoon Pieter Rudolph geboren. Hij bleek last van hardhorendheid te hebben, waardoor hij het accent op zijn ontwikkeling als tekenaar en schilder legde. Pieter ging in de leer bij de gebroeders Jacob en Abraham van Strij, die hem stimuleerden zijn talent verder in het buitenland te ontwikkelen. In de Nagelaten gedichten (1804) is een tweetal dankgedichten aan de Van Strij\u2019s opgenomen. Kleijn zag in hen kunstenaars die zo levensecht tekenden en schilderden dat men bij wijze van spreken de neiging nauwelijks kon onderdrukken aan de voorstellingen op hun schilderijen deel te nemen. Als kwekeling van koning Lodewijk verbleef Pieter bijna vijf jaar in Frankrijk en Itali\u00eb. Na terugkeer nam hij als luitenant deel aan de slag bij Quatre-Bras, raakte er gewond en overleed aan de gevolgen ervan op 15 februari 1816. Pieter was de oudste van zeven kinderen, onder wie ook Adela\u00efde Geertruid (overleden te Middelharnis), die in 1814 met Gedichten (Leiden) debuteerde. Kleijn was ontroostbaar na de dood van Pieter; hij was buitengewoon gesteld op zijn oudste kind. Met zijn orangistische politieke voorkeur baande Kleijn zich v\u00f3\u00f3r en n\u00e0 1787 een weg naar het openbaar\n\n\n\nbestuur. Hij werd in dit streven gestuit door de kwalijke reputatie van zijn vader, een berooide schoolmeesterszoon, die van zijn positie als rentmeester misbruik had gemaakt en zijn eigen voorspoed m\u00e9\u00e9r zocht dan die van de prins en de Zwaluwse gemeenschap. Een getuigenis uit 1783 van een Zwaluwse ingezetene sprak over de \u2018grootste veragting\u2019 wegens \u2018grove en meenigvuldige schandaleuse divergen\u2019 van de rentmeester, die in negen jaar tijds ruim 80.000 gulden had \u2018overgegaart\u2019 en aan zijn zoon had nagelaten, \u201cdie er thans den groten heer mee speelt\u201d. Kleijns politieke stellingname was ingegeven door opportunisme en pragmatiek. Uiteindelijk wilde hij een soort functie, zoals ook zijn vader had. De vraag of dat in de Zwaluwe zou lukken kan op voorhand ontkennend worden beantwoord. Nadat zijn kandidatuur voor de Zwaluwse schepenbank tot twee keer toe terzijde was geschoven, werd Kleijn in 1786 eindelijk toegelaten. Maar hem werd meteen de voet dwars gezet. Zes jaar van wederzijdse provocaties volgden. Toen bij Kleijn een ruit werd ingegooid, sloeg hij terug door in de schepenbank een resolutie te steunen waarin op basis van een vermoedelijk in sc\u00e8ne gezette aanranding verdubbeling van de nachtwacht werd bepleit. De Zwaluwse ingezetenen kregen de rekening voor deze uitbreiding gepresenteerd. Kleijn ontving anonieme dreigbrieven met passages als: \u201claat gaan di stille wagte/ wij burgers zulle u wijnig agte\u201d. Vanaf 1790 zocht Kleijn ander werk, want hij ondervond als schepen te veel tegenwerking. Vergeefs vroeg hij Van Alphens voorspraak om een post bij de Nassause Domeinen. Zijn positie in de Zwaluwe verslechterde, toen burgers zich in hun democratische sentimenten gesterkt voelden door de Franse militaire opmars. Kleijn verzocht om zijn ontslag. Hij kon zijn \u201conrustige medeburgeren, bij wien het zaad van losbandige vrijheid en onondergeschiktheid dagelijks veld wint\u201d niet meer dienen. Toen de Fransen in februari 1793 de Zwaluwse heerlijkheid bezetten bood Kleijn hen zijn diensten aan. Maar toen de Franse opmars een maand later werd gestuit nam Kleijn de wijk, bewerend dat hij uit dwang had meegedaan. Hij verliet zijn \u2018gevaarlijke post\u2019 en landgoed en vestigde zich met zijn gezin in april 1793 te Wageningen waar familie woonde. Kleijn, een van de eerste slachtoffers van de Franse bezetting, werd in feite weggejaagd uit zijn geliefde geboortestreek, een lot dat talloze politieke geestverwanten twee jaar later \u2013 met de Franse bezetting van de Republiek \u2013 ook zou overkomen. Zijn huis werd geplunderd en in de as gelegd, andere eigendommen werden beschadigd of vernietigd. In Wageningen trad Kleijn al snel (september 1794) toe tot de municipaliteit. Hij werd in 1795 namens deze stad afgevaardigd naar de Staten-Generaal. Tegelijkertijd kreeg hij een benoeming als lid van het Provinciaal Comit\u00e9 van Policie, Financie en Algemeen Welzijn in Gelderland, een functie vergelijkbaar met die van een Zwaluwse rentmeester. Plagerig schreef hij dan ook in april 1795 zijn voormalige Zwaluwse medeschepenen: \u201cLieve vrienden! Den post, dien gij bij u, en ik hier thands bekleede, is op dit oogenblik gewichtiger dan ooit. Buigt nimmer voor lage overheersching! Waakt tegen de verdoemelijke aristocratie!\u201d. De brief is een juweeltje van gecombineerde ironie, satire en leedvermaak. Een jaar later, in 1796, was Kleijn raadsheer bij het Provinciaal Gerechtshof te Arnhem, een betrekking die hij tot zijn dood zou uitoefenen. Hij vestigde zich bij die benoeming met zijn gezin te Arnhem. Hij boezemde in die functie vertrouwen in, wat hem \u201cals Crimineel Regter, Examinator en Rapporteur , dikwerf uitnemend te stade\u201d kwam, aldus zijn zwager en bekende auteur Willem Anthonie Ockerse:\n\n\u201cMeer dan eenmaal heeft hij eenen verharden misdadiger, wiens verschroeid geweten en verstaald voorhoofd langen tijd al de aanvallen van een ontzaggelijk, regterlijk onderzoek onverschrokken hadden verduurd, door zijne minzame en menschkundige manier van vragen en behandeling, eenslags de tranen des herlevenden zedelijken gevoels uit de oogen doen springen, en vertrouwelijk belijdenis van al zijne euveldaden doen a\ufb02eggen.\u201d\n\nMidden februari 1805 kreeg Kleijn de \u2018zinkingkoorts\u2019. Hij overleed te Arnhem op 21 februari en werd vijf dagen later begraven. Hij werd slechts 45 jaar. Zijn weduwe gaf in 1809 zijn Nagelaten gedichten uit.", "Aeneas baron Mackay": "Zijn jeugd bracht Aeneas door in Den Haag en Rotterdam, waar hij respectievelijk het Gymnasium Haganum en het Erasmianum bezocht. Zijn vader, aanvankelijk zeeofficier bij de Nederlandse Marine, was in laatstgenoemde stad directeur van het postkantoor. In 1823 werd Aeneas student in de rechten te Utrecht. Hij promoveerde 16 december 1829 aldaar op een proefschrift over de Triple Alliantie van 1668, bij professor Enschut. Hij werd lid van het studentencorps en van het letterkundig gezelschap Utile Dulci en verwierf een uitgebreide vriendenkring. Tijdens een van de studentendebatten verdedigde hij Da Costa\u2019s Bezwaren tegen de geest der eeuw . Deze aanklacht tegen het liberalisme en het verval van het christendom vond echter weinig gehoor in studentenkringen. Na zijn promotie vestigde Mackay zich als advocaat in Den Haag, welke loopbaan van 1830 tot 1832 werd onderbroken doordat hij als tweede luitenant bij de Zuid-Hollandse schutterij onder andere deelnam aan de Tiendaagse veldtocht tegen de Belgen. Een van de schuttersliederen die hij schreef, luidt:\n\n\n\n\n\u201c\u2019t Zijn moedige schutters, die Neerland bewaken die altijd zoo goedig, geduldig en koen als Belgen het wagen oud Neerland te naken vereend met het leger, nog wonderen doen Ioho trallala enz.\u201d\n\nNa de demobilisatie werd Mackay in 1833 advocaat bij het gerechtshof in Den Haag. In 1835 volgde zijn aanstelling aan het hof. Hij werd kamerheer van de prins en prinses van Oranje, en toen de kroonprins in 1840 zijn vader opvolgde als koning Willem II, bleef hij alleen kamerheer van koningin Anna Paulowna. Na de aanvankelijk goede verstandhouding leidden enige irritaties tussen beiden ertoe dat Mackay in 1846 zijn ontslag indiende. Hij werd daarop benoemd tot kamerheer in buitengewone dienst. Daarnaast was hij van 1840 tot 1850 ambtenaar bij de Raad van State en vanaf 1843 gecommitteerde van de regering bij de Maatschappij van Weldadigheid. Ook werd hij in dat jaar beschreven in de ridderschap van Zuid-Holland, waardoor hij in 1846 zitting kreeg in de Provinciale Staten. Dit college koos hem in 1848 tot lid van de Tweede Kamer, waar hij de enige antirevolutionair was. Deze situatie zou echter spoedig veranderen. De reeds tijdens zijn studententijd aanwezige politieke belangstelling leidde hier tot de start van een politieke loopbaan. Hoewel de rechtstreekse verkiezingen na de grondwetsherziening van 1848 hem aanvankelijk niet in de Tweede Kamer terugbrachten, werd hij van 1850 tot 1862 voortdurend door het kiesdistrict Arnhem afgevaardigd. In de Kamer vond hij als politieke geestverwanten naast zich Mr.W. baron van Lijnden en G. Groen van Prinsterer. Deze laatste was de centrale figuur van de Reveilkring, waartoe ook Mackay als zijn vriend en geestverwant behoorde. Zo ligt de betekenis van Mackay niet alleen op politiek maar ook op godsdienstig terrein. Hij zette zich bijzonder in voor het christelijk onderwijs en bemoeide zich intensief met armenzorg, die hij in de eerste plaats een zaak van de kerk vond. Ondanks zijn beginselvaste antirevolutionaire gedachtegoed dat zich richtte tegen de liberale beginselen, kon hij goed met Thorbecke overweg. Zij kwamen bij elkaar aan huis tijdens diners; tafelschikking en menukaarten bevinden zich in het ruim dertig meter lange archief Mackay in het Nationaal Archief. Voor de liberalen was Mackay niet onacceptabel. Het was op voordracht van Thorbecke dat Mackay in 1862 werd benoemd tot vice-president van de Raad van State, een functie die hij tot zijn dood zou vervullen. Het betekende het einde van zijn lidmaatschap van de Tweede Kamer, waarin hij zojuist was herkozen. Exemplarisch \n\n\n\nvoor Mackays gematigde opstelling was ook zijn houding ten opzichte van de Aprilbeweging van 1853. Uit zijn dagboek van vrijdag 22 april 1853 valt te noteren: \u201c... want van verschillende zijden worden wij om raad gevraagd en men is heftig anti-Roomsch en wij zijn meer anti-revolutionair\u201d. Mackay\u2019s nationale betekenis mag na het bovenstaande duidelijk zijn. Zijn betekenis voor Gelderland ligt vooral in Ophemert. Hadden zijn voorvaderen rond Nijmegen een grote hoeveelheid landerijen, het was Aeneas\u2019 vader die in 1844 door zijn nicht Margaretha Anna van Haeften werd gelegateerd met de heerlijkheid Ophemert, inclusief kasteel, en Zennewijnen. Toen zijn vader in 1854 overleed erfde Aeneas deze heerlijkheden, waaraan hij reeds sterk gehecht was geraakt. Dat de heerlijke rechten waren afgeschaft, weerhield hem er niet van zich verantwoordelijk te voelen voor de gang van zaken in beide dorpen. Bijna al zijn vrije tijd bracht hij door op het kasteel, en als zijn werkzaamheden hem weer naar Den Haag riepen, liet hij zich via brieven van onder anderen de burgemeester, de dominee en de schoolmeester op de hoogte houden van het wel en wee in de dorpen. Uit zijn omvangrijke dagboekaantekeningen en correspondentie blijkt zijn grote betrokkenheid en ook zijn daadwerkelijke \ufb01nanci\u00eble ondersteuning. Als voorzitter van het college van kerkhoofden was hij ook op lokaal \n\n\n\nniveau sterk betrokken bij onderwijs en armenzorg. Evenals zijn vader was Aeneas Mackay een warm voorstander van \u2018de verhef\ufb01ng van het levenspeil\u2019 van de inwoners van zijn heerlijkheid. Vanuit zijn antirevolutionair gedachtegoed was hij uiteraard pleitbezorger van bijzonder onderwijs en zo kon Mackay hier in het klein zijn christelijke idealen gestalte geven. De financiering van een nieuw gebouw in 1864 voor de reeds in 1845 opgerichte naaischool was dan ook een van de vele voorbeelden van zijn daadwerkelijke betrokkenheid. In 1867 achtten Mackay en de toenmalige predikant Romijn de tijd rijp voor de vorming van een aparte breischool, bedoeld voor de allerjongsten. De eerste verzuimde niet zich persoonlijk van de schoolprestaties op de hoogte te stellen. Omdat de activiteiten van beide scholen in elkaars verlengde lagen en zij inmiddels werkopdrachten uit stad en land ontvingen, werden beide scholen in 1873 samengevoegd in alweer een nieuw gebouw. De tekeningen voor deze nieuwbouw evenals leerlingenlijsten van de scholen bevinden zich in Mackay\u2019s persoonlijk archief. Als vormingsinstituut heeft de school tot in de jaren \u201950 van de 20ste eeuw een onuitwisbare rol gespeeld in de geschiedenis van Ophemert en Zennewijnen. Mackay was ook stichter en beschermheer van de zondagschool (1861), de Vereniging voor In- en Uitwendige Zending en de Christelijke Jongelingsvereniging (1864) en de Christelijke Knapenvereniging (1875). Bovendien hield hij zelf regelmatig zondagschool. Ook richtte hij zich per brief tot de kinderen van de naai- en de zondagschool. Deze brieven liet hij drukken om zo de verspreiding te bevorderen. Hij ondertekende met \u201ceen inwoner van Ophemert.\u201d Mackay was dus niet zomaar een stadsedelman met een dorpsheerlijkheid als verlengstuk van zijn aanzien. Dit bleek ook op het terrein van de armenzorg. Als het echtpaar Mackay op armenbezoek ging deden ze dat in een speciaal hiervoor aangeschaft wagentje met twee ezels ervoor, in plaats van hun rijtuig met paarden te gebruiken. Nu nog spreekt men in Ophemert van het ezelweitje, waar beide dieren graasden. Alvorens naar Den Haag terug te keren, gaven zij de armen de gelegenheid op het kasteel te komen halen wat men nodig had. Nog lang na zijn overlijden leefde hier de herinnering voort aan al het goede dat Aeneas Mackay samen met zijn vrouw tot stand had gebracht. Na zijn overlijden te Den Haag op 8 maart 1876 werd hij in Ophemert begraven in het familiegraf naast de kerk. Helaas is deze grafkelder tijdens de Tweede Wereldoorlog door een bom onder het puin bedolven.", "Hendrik Bergh": "Niets wees erop dat dominee Hendrik Bergh zich in de vroege jaren \u201980 van de 18de eeuw als politicus zou ontpoppen. Hij was een van de voorbeelden van de soldaat-predikant die lokale democratische bewegingen vorm gaf, zoals de doopsgezinde predikant Fran\u00e7ois Adriaan van der Kemp in Leiden en diens oranjegezinde tegenstrever, de predikant Jan Jacob le Sage ten Broek in Rotterdam. Over zijn jeugd is niets bekend. Na zijn studie te Halle (1768-1771) werd Bergh in 1772 proponent bij de Evangelisch Lutherse gemeente te Amsterdam en werd hij daarna beroepen te Zierikzee (1774), Middelburg (1775), Groede (1776) en Doetinchem, waar hij tussen 11 november 1781 en 16 april 1786 voorging. Als luthers predikant te Groede preekte Bergh in een gemeente die was gevormd door Salzburgse vluchtelingen. Daar in Salzburg had de aartsbisschop in 1731 de lutherse aanhangers bevolen te vertrekken, nadat zij vergeefs om vrijheid van godsdienstuitoefening hadden gevraagd. Zij zwermden over heel Europa uit. Enkele honderden van hen werden opgevangen in Zeeland. Intussen was Bergh op 3 juni 1774 gehuwd met de Amsterdamse Anna Morgenroot, een huwelijk dat kinderloos zou blijven. Tot zijn benoeming in Doetinchem was Bergh landelijk nauwelijks bekend, maar in de jaren van de Vierde Engelse Oorlog (1780-1784) wilde of kon hij zich niet meer politiek afzijdig houden. In de eerste drie jaren hield hij zich rustig, maar hij moet in die tijd een mateloze bewondering hebben gekregen voor twee van de democratische voormannen en politieke denkers in de Republiek: Joan Derk van de Capellen tot de Poll en diens neef Robert Jasper van der Capellen van de Marsch. Bergh had zich toen al lang aangesloten bij wat als de \u2018patriottenbeweging\u2019 bekendstaat, een ongelukkige term waarachter een vari\u00ebteit aan opvattingen en doelstellingen schuilgaat. De vaak specifieke, lokale, achtergronden van allerlei acties zijn niet per se patriots, niet per definitie democratisch (ook binnen de 18de-eeuwse politiek-theoretische kaders), laat staan\n\n\n\n\n\ndat generalisaties bijdragen tot verheldering. Daarbij komt dat de meeste kerkelijke voormannen de neiging vertoonden de kerk niet in de actuele politiek te betrekken, om onrust en verdeeldheid in de gemeente te vermijden. Bergh dus wel. Het is een interessante vraag of Bergh zich op grond van pragmatische motieven of vanuit zijn oorspronkelijke lutherse (lijdelijke, niet militante) overtuiging aan de politieke strijd van zijn tijd k\u00f2n onttrekken. Om ons tot Gelderland te beperken: het lukte de predikanten Langerak te Laren, Abbinck te Lochem en Muntingh te Ede evenmin. Vele gemeenteleden maakten die keuze immers ook: Bergh meende dat hij hen ook daarin moest voorgaan. Zoals Muntinck bijbelcitaten pro Oranje aanwendde, gebruikte bijbelgeneraal Bergh ze om zijn volgelingen ermee te masseren ten faveure van de patriotse zaak. Bergh leefde in de tijd dat binnen de lutherse kerk vrijzinnigheid inzet was van een strijd tussen \u2018orthodoxen\u2019 en \u2018rationalisten\u2019 die in 1791 tot een scheuring zou leiden. Zijn opvattingen dreven hem in het antistadhouderlijke kamp, en daarmee was hij een van de \u2018rationalistische\u2019 lutherse predikanten in de Republiek. Het is ontegenzeggelijk waar dat de kanzelhuzaren , zoals ze wel genoemd werden, de patriotse beweging mede vorm gaven, al was het alleen maar, omdat zij in een dubbelfunctie, predikant en militair, een grote rol speelden in de lokale vrijkorpsen. In 1783-1784 formeerde Bergh een wapengenootschap te Doetinchem en Doesburg waarbij hij kon rekenen op tegenstand van oranjegezinde boeren. Gezeten op een \u2018koets-kar\u2019 liet hij zich door de streek rijden om genootschappers te werven en met de boeren in discussie te gaan. Voor het blad De Politieke Kruyer beschreef Bergh een parade te Doetinchem met zichzelf in een hoofdrol. Eind juli 1784 diende hij met Van der Capellen van de Marsch namens 180 ingezetenen bij de Doetinchemse magistraat een rekest in waarin werd aangedrongen op herstel van respectievelijk het college van gezworen leden en de schutterij, twee typisch patriotse eisen. De schutterij werd in 1785 hersteld, maar tegen de zin van Bergh en zijn geestverwanten behield de stadhoudergezinde magistraat de leiding. Maar hij verwierf ook aanzien onder de verspreide katholieke gemeenschap in de regio: \u201cSterft de koe van een arm Katholiek patriot te Doetinchem, hij [Bergh] opent ras een inschrijving; het verlies wordt den stakkerd rijkelijk vergoed en de Politieke Kruier maakt het gewichtig feit wijd en zijd bekend\u201d, railleerde de Gelderse historiograaf Weststrate ooit. Elke maand hield Bergh een dienst voor de Doetinchemse wapengenootschappers en wees hun op de plicht van alle goede vaderlanders om hun vertrouwen in God tot uitdrukking te brengen door het vaderland en de vrijheid gewapenderhand te verdedigen. Hij werd ook meteen na de oprichting van de Maatschappij tot Nut van \u2018t Algemeen (1784) actief lid in Oost-Nederland. Hij haalde contributie op, wierf leden aan in Doetinchem of bij de vergaderingen van provinciale genootschappers in Holland en Utrecht of zocht ledenwervers in Deventer, Zwolle en Zutphen. Bergh richtte naar het voorbeeld van Arnhem in 1785 te Doetinchem een leesgezelschap op, waar op woensdag- en zaterdagavond patriotse couranten en weekbladen zoals de Post van den Neder-Rhyn , de Politieke Kruyer en Janus (voor)gelezen en besproken konden worden. Bergh was overtuigd aanhanger van de nieuwe beweging. In 1785 verscheen zijn vertaling van Johann Caspar Lavaters Felix Grebel bij de Amsterdamse uitgever Jan Verlem. Niet de vertaling, maar Berghs Voorrede (1 oktober 1785) trok de meeste aandacht. De Z\u00fcrichse landvoogd Grebel (geb. 1714) had zich via corruptie een vermogen verworven. Enkele plaatsgenoten \n\n\n\nkregen er lucht van en schreven hem en hun magistraat een dreigbrief. De een noch de ander reageerde waarop Lavater een anonieme aanklacht lieten verschijnen: Der ungerechte Landvogt oder die Klagen eines Patrioten (1762). Het was voor Bergh niet moeilijk in zijn nabijheid een Nederlands equivalent te vinden: Johan Herman Sigismund baron Van Nagell van de Oude en Nieuwe Ampsen (1730-1784), sinds 1767 \u2018luitenant-stadhouder\u2019 en landdrost van de graafschap Zutphen (zie over hem elders in dit deel). In de Voorrede op zijn vertaling van Der ungerechte Landvogt schreef Bergh \u201ctroost\u201d te zoeken tegen \u201cde Belagers der Vrijheid \u2013 de Verdrukkers van Burger en Landman \u201d, waarbij hij stuitte op vermeende soortgelijke praktijken van de Zutphense landdrost. Als \u2018 predikant \u2019 achtte Bergh zich \u201cook me\u00ear dan iemand verpligt, om tegen de ongerechtigheid en verdrukking te yveren\u201d en de praktijken van de landdrost openbaar te maken. In feite ging het hier om de (bij de boeren) gehate drostendiensten, een typisch Oost-Nederlands rechtsfenomeen. Toen deze diensten in Overijssel in 1783 waren afgeschaft, bestond ze alleen nog in de Graafschap. Ze waren voor de Gelderse patriotten een uiting van regentenwillekeur. Deze \u201cverdoemelijke last dezer slavernij\u201d behelsde twee dagdiensten per jaar voor de of\ufb01cieren (gerechtsambtenaren) van het district. De bezitters van \u2018volle\u2019 of \u2018halve\u2019 erven moesten met wagen of kar en paard dienen, die van \u2018katersteden\u2019 met de schop, en dat betekende met kruiwagens uren mest rijden voor de tabaksverbouw. De diensten konden worden afgekocht, geen gering inkomen voor de officieren, maar de meeste boeren hadden dat geld niet. Van der Capellen van de Marsch stelde ter afschaf\ufb01ng van de diensten aan de stadhouder voor het tractement van de officieren te verhogen. In het pamflet Brief uit Deventer aan een vriend te Amsterdam over het onwettig dienen der boeren in de graafschap Zutphen (1783) klaagt een boer uit Zutphen over de honende en schampere verwijten die hij van zijn inmiddels vrijgestelde Overijsselse collega\u2019s moest ondergaan. Met dit pamflet en enige daaropvolgende publicaties kwam de tegenbeweging pas goed op gang. Voor het eerst verzetten zich ook de getroffen boeren massaal. Bergh bevond zich voortdurend op de barricaden. De boeren waren vooral bang voor de zogenoemde fiscaalstraffen (\u201cde boer beeft op het woord fiscaal\u201d). Toen de landbouwer Peter Bruggink bij Zelhem in 1785 Van Nagell doorgang weigerde, liet de baron hem door een fiscaal (openbaar aanklager bij een rechtbank) een boete opleggen voor een andere overtreding. Dit geval spon Bergh met verbaal en typogra\ufb01sch geweld breed in de Voorrede uit. Aangezien de landdrost inmiddels was overleden spande het Hof van Gelre en Zutphen namens drie zonen een geding tegen Bergh aan. Op 4 maart 1787 werd Bergh bij verstek veroordeeld tot publieke spijtbetuiging en beboet met duizend ducatons te storten op rekening van de Doetinchemse diaconie. Maar toen zat Bergh al in de vrijstad Wijk bij Duurstede, waar hij vooral in het vrijkorps te vinden was: in volle wapenuitrusting stond hij op wacht, hielp mee met het opwerpen van een verdedigingsgordel tegen een verwachte stadhouderlijke aanval maar vergat niet te preken. In april 1786 vroeg Bergh de Doetinchemse kerkenraad of hij zijn vrouw, die aan \u2018vallende ziekte\u2019 leed, te Amsterdam mocht bezoeken. Dat verzoek werd ingewilligd. Hij zou niet meer naar Doetinchem terugkeren. Na zijn vertrek leek Bergh politiek gedesori\u00ebnteerd. Hij bezocht de vergaderingen van de Hollandse gewapende genootschappen, onder meer te Leiden in mei 1786, waar hij om geldelijke ondersteuning vroeg. Omdat hij voor de auteur van het controversi\u00eble weekblad De Post van \u2018t Nieuw Jeruzalem werd gehouden, werd Bergh ondersteuning geweigerd. In augustus 1786 vluchtte hij uit Wijk, nadat bleek dat hij zich niet met de lokale leiding kon verenigen. In februari 1787 treffen we hem in Amsterdam aan: \u201ceenen onrustigen, woelzieken geest, en alleen geagt bij lieden van zijnen stempel\u201d. Daar zou Bergh een nieuw weekblad zijn begonnen: de Spectator met de bril , een satirisch weekblad met veel berichten over Gelderland. In Amsterdam was hij in april 1787 een van de woordvoerders bij de bezetting van het stadhuis en de daaropvolgende remotie van enkele magistraatsleden. Toen de Pruisen in september van dat jaar de Republiek binnenvielen vluchtte Bergh eerst naar de Zuidelijke Nederlanden, daarna naar St. Omer en Duinkerken waar hij vermoedelijk in april 1792 overleed. Hendrik Bergh stond bekend als een van de kanselhuzaren van zijn tijd. Ze werden in de politieke gra\ufb01ek overlangs gedeeld afgebeeld, half in toga, half in uniform. Daarmee etaleerde een kanselhuzaar het recht van de burger (wat hij natuurlijk ook was) op het oefenen met wapens en het houden van exercities om de rechten en privileges van een stad te verdedigen tegen binnenlandse (lees: de stadhouder) en buitenlandse vijanden. En juist zo vinden we Bergh terug op een anonieme, satirische afbeelding: Vrijheids prent der Heden-daagsche Cantzel-Huzaren uit 1786 waarop de nog bekendere kanselhuzaar Van der Kemp het middelpunt vormt. Aan de zijkant staat Bergh in militair uniform: \u201cHier staat de groote Held Do. Berg, by de\n\n\n\nKerkdeur en presenteert het Geweer\u201d, verwoordt het bijschrift. De dubbele eed lijkt pikant. Als luthers predikant was Bergh in beginsel antimilitaristisch, maar als burger had hij burgerplichten te vervullen jegens zijn stad. Rechtvaardiging vonden Bergh en veel van zijn geestverwanten in de geschiedenis van de Republiek en in de bijbel (bijvoorbeeld 1 Timothe\u00fcs 1:1819). Dat onderscheid zou hij ook sterk benadrukken in zijn Voorrede, maar de dubbelfunctie werd door vele tegenstanders maar al te graag als exemplum van gespletenheid en de onbetrouwbaarheid van lutherse en doopsgezinde predikanten uitgelegd.", "Evert Jan Benjamin Schonck": "Evert of Everhard Schonck verloor al vroeg zijn vader. Zijn opleiding in de humaniora zal een priv\u00e9karakter gedragen hebben. In ieder geval volgde hij niet de schreden van zijn broer Adam Christiaan die de Latijnse school in het naburige \u2019s-Hertogenbosch bezocht. Hij studeerde te Franeker aan de literaire en juridische faculteit en promoveerde op 20 juni 1768, drie\u00ebntwintig jaar oud, bij professor Elias Wigeri tot doctor utriusque juris op een proefschrift over de voorrechten van soldaten, getiteld Dissertatio juridica inauguralis de Privilegiis Militum . Uit Schoncks studententijd dateren enkele verzen, geschreven bij gelegenheid van academische plechtigheden. Op 26 maart 1767, dus voor zijn promotie, werd hij aangesteld als praeceptor aan de Latijnse school te Breda, waarvan zijn broer Adam Christiaan toen rector was. Hij gaf er blijk van het leraarsambt ernstig op te nemen door een grammatica te schrijven, Rudimenta Latina , die verloren is gegaan. Twee\u00ebnhalf jaar later, op 6 november 1769, werd Schonck benoemd tot rector van de Latijnse school te Gorinchem, een zeer kleine inrichting. Aan de elf jaar dat hij daar verbleef, herinnert de Nederlandse vertaling van een rede, uitgesproken bij een schoolpromotie, die \u201cironice, dat is, in eenen tegenovergestelde zin, moet verstaan worden\u201d: de naar de universiteit vertrekkende abituri\u00ebnten kregen het omgekeerde te horen van wat ze als goede raad van hun rector verwacht zullen hebben. In een interessante rijmbrief uit die tijd legde Schonck vast wat zijn dagelijkse rectorale plichten waren. Op 1 november 1780 volgde Schoncks aanstelling tot rector van een grotere school, die te Nijmegen, zijn vaders geboortestad . Hij kreeg een vrije woning aan de Doddendaal, werd vrijgesteld van accijnzen en ontving een salaris van zevenhonderdvijftig gulden, dat in dure perioden tijdelijk verhoogd werd. Hij was verplicht kostscholieren in huis te nemen. De titel van professor, door zijn voorganger gevoerd, werd hem onthouden. Telt men de schoolgelden, minervals, die hij ontving, bij zijn salaris dan bedroeg zijn jaarinkomen ongeveer duizend gulden, goed voor een middenklassebestaan. In zijn inaugurale rede De Studio Literarum, Optimo Reipublicae Fulcro , uitgesproken op 20 februari 1781, betoogde hij dat de studie der letteren voor bestuurders veel nut heeft. Enkele malen gebruikte hij de halfjaarlijkse promotieplechtigheid van de school voor het uitspreken van berijmde redevoeringen, gelegenheidsgedichten als Eeuw-zang (1801), De Lof des Vredes na de sluiting der vrede van Amiens (1802) en Treurzang na de Leidse buskruitramp (1807). Schonck heeft het zijne gedaan om het onderwijsniveau op zijn school te bewaken, maar door het ontbreken van vakken als wiskunde en aardrijkskunde, waaraan maatschappelijke behoefte bestond, verouderde dit onderwijstype gestaag. Schonck wachtte de doorvoering van een in 1815 door de regering genomen moderniseringsbesluit niet af en vroeg ontslag. Zijn afscheidsrede van 7 september 1816 Pro eorum, qui in scholis pueritium formant, conditione ging over het leraarschap. Een man die zich veertig jaar voor de vorming van de jeugd had ingezet, trad terug. Hij genoot een pensioen van achthonderd gulden tot zijn dood in het Nijmeegse Stokkumstraatje op 21 juni 1821. Was Schonck een typische onderwijsman, hij voelde zich ook dichter, een ambitie die op 26 november 1777 werd gehonoreerd door het lidmaatschap van het Leidse dichtgenootschap Kunst wordt door arbeid verkreegen . In 1772 kwam hij reeds als honorair lid voor in het register van het Rotterdamse Prodesse canendo , dat niet lang heeft bestaan. In 1805 nam het Amsterdamse gezelschap Kunst door Vriendschap Volmaakter hem op. Het zijn bewijzen van de toenmalige appreciatie van zijn werk. Na zijn gelegenheidsgedichten voor academische kennissen valt als Schoncks eerste literaire publicatie De Vermakelyke Slaa-tuintjes (1775) te vermelden, een parodie op de met geleerdheid overladen tekstuitgaven uit die tijd. Origineel was dat niet: Th\u00e9miseul de Saint-Hyacinthe had zoiets al in 1714 gedaan. Een vertaling van twee pastorale blijspelen van de ook in Nederland beroemde Duitse auteur Christian F\u00fcrchtegott Gellert volgde in 1777. Het jaar daarop schaarde Schonck zich met het dichtwerk Neerlands Welvaart Hersteld naast andere po\u00ebten die de Oeconomische Tak van de Hollandsche Maatschappij der Weetenschappen steunden in zijn pogen de kwijnende vaderlandse welvaart te herstellen. Drie dichtbundels die de woorden \u2018Fabelen\u2019, \u2018Vertelsels\u2019, \u2018Hekeldichten\u2019 en \u2018Mengel-Po\u00ebzy\u2019 in hun titels dragen, vormen naar hedendaags en toenmalig oordeel Schoncks hoofdwerk. De delen I en II werden in 1779 te Nijmegen gedrukt en \u00e9\u00e9n keer herdrukt, het laatste deel verscheen aldaar in 1786. Schonck schreef I en II te Gorinchem en deel III te Nijmegen. De gekozen genres zijn gedeeltelijk af te lezen uit de titelwoorden \u2013 fabeldichter Schonck gold als de Nederlandse Gellert \u2013 , waarnaast rijmbrieven, berijmde spectatoriale vertogen \u2013 onder andere de geversificeerde vertaling van een stuk van Van Effen \u2013 en puntdichten voorkomen. Schonck heeft ruimschoots bijgedragen aan de fabelepidemie waarover het satirische blad Janus zich vrolijk maakte. Tot de behandelde thematiek behoren hekeling van het baatzuchtig vleien van magistraten, de handel in ambten, het politieke onbenul van de oranjeaanhang: muziek in de oren van de patriottenpartij. Verder kritiek op het onhygi\u00ebnisch begraven in kerken, conform een rede van Adriaan Kluit. Kritiek ook op vooroordelen, de verfransing en de verheerlijking van het oude Batavierenvolk. Ondanks Schoncks antiklerikale spot met het geteem van predikanten, toonde hij zich een door de Verlichting be\u00efnvloed maar christelijk intellectueel. Een ironisch moralist, zoals Kolkhuis Tanke hem karakteriseert. Een zedengisper maar een die zich zelden op bijbel of dogma beriep. Schonck, die behendig inspeelde op de wisselende literaire mode, liet verder een gevarieerd oeuvre na. Daarvan maken zowel anacreontica en een vertaalde zang van Theocritus deel uit als de bewerking van Salomon Gessners bijbels epos over Abel, Duits proza verbouwd tot Nederlandse alexandrijnen. De actualiteit ging Schonck niet uit de weg. Aan de rampzalige overstroming van 1784 waarbij de Nijmeegse \u2018LappenToorn\u2019 in de Waal stortte en aan die van 1799 wijdde hij gedichten vol pathetische taferelen, de mis\u00e8re duidend als een bestraf\ufb01ng Gods: een zeer onverlichte opvatting. Ook vervaardigde Schonck politieke po\u00ebzie. Toen oorlog dreigde met Oostenrijk, dat onbelemmerde vaart over de Westerschelde eiste, rukte zijn muze manmoedig Het Oorlogszwaard uit de Schede (1784). Na de Pruisische interventie in 1787 ten gunste van de stadhouder ontpopte Schonck zich prompt als orangist, \n\n\n\ndaarin de politieke kleur van het stadsbestuur aannemend. Hij prees \u2018de heuchelijke omwenteling der zaken\u2019, zijns inziens bewerkt door \u2018de God van Nederland\u2019, bedacht in 1788 de stadhouder en zijn echtgenote met verjaardichten en hekelde de onderliggende patriottenpartij met het allegorische heldendicht De strijd der Reuzen of de Gestrafte Heerszucht , naar een Franstalig voorbeeld van Blaise Henri de Corte. De aftocht der Fransen in 1793 na hun invasie vergde van Schonck een Dankoffer aan den God van Nederland , maar de terugkeer van dat Franse leger en de komst van het Bataafse legioen in november 1794 legden hem een vijfjarig zwijgen op. In 1802 prees hij Napoleon als vredevorst, maar in 1814 vierde hij de verlossing van het Franse juk met andermaal een Dankoffer , zich tweemaal woordvoerder wetend van velen. In 1792 publiceerde Schonck De Bonheur uit de mode , zonder twijfel zijn geestigste werk. Een alledaags onderwerp, het ouderwets worden van een soort dameskapsel, wordt in epische stijl behandeld, een formule die Schonck had afgekeken van Pope\u2019s The Rape of the Lock en niet van Nederlandse burleske voorgangers. Van maatschappelijke betrokkenheid gaf Schonck opnieuw blijk in een berijmde rede bij een prijsuitreiking aan arme kinderen die in het zogeheten \u2018Fabricqhuis\u2019 een vak leerden (1790). Als dichter van kinderversjes deed hij onder voor Van Alphen en zijn St.Nikolaas Geschenk aan de Jeugd (1814) vermaant hevig. Het Masker der Waereld (1806), bij gelegenheid van carnaval uitgegeven, is eveneens pure moralisatie, voorzien van geleerde noten. Bij uitstek een Nijmeegs dichter toonde Schonck zich in 1805 door de samenstelling van zijn Lot-Gevallen van Nymeegens Burgt , een berijmd geschiedverhaal, berustend op gegevens die hij van zijn vriend Johan in de Betouw ontvangen had. Na een arcadisch begin duikt de Waalgod op uit de stroom en vertelt, op verzoek van de dichter, de historie van het kasteel tot in de tijd van Karel de Stoute. Dan neemt verontwaardiging bezit van hem over de sloop van \u2018Batoos Pronk-burgt\u2019, \u2018het Geldersch Capitool\u2019, die acht jaar eerder plaatsgevonden had. Het gebouw was in 1794 door de Franse artillerie beschadigd en door de Gelderse landdag tot afbraak veroordeeld, tot verontwaardiging van de Nijmegenaren. Schonck gaf hun woede stem. In 1817 publiceerde hij nog Nijmeegs Alzigt op den Hofberg over het stadspark waarin het Valkhof veranderd was en over het panorama dat die plaats de wandelaars verschafte. Schonck was zeker een origineel man. Zijn liefde voor de Nederlandse taal deed hem bijvoorbeeld een verzameling scheldwoorden aanleggen waarvoor hij, naar verluidt, zelfs zoiets als \u2018veldwerk\u2019 zou hebben verricht. Hij was iemand die gemakkelijk communiceerde, gevoel voor humor bezat, sociale bewogenheid toonde en op momenten die daarom vroegen vanaf spreekgestoelten de gedachten wist te vertolken die naar veler mening geuit moesten worden. Een topdichter was hij zeker niet en een origineel denker evenmin, maar hij werd door zijn stand- en tijdgenoten gewaardeerd en gelezen. Toen de maatschappij van zijn dagen geleidelijk verdween, raakte hij mee op de achtergrond. Voor latere generaties schuilt zijn belang in de cultuurhistorische waarde van zijn schriftelijke nalatenschap, die een venster opent op de leefwereld van de burgerlijke klasse uit de decenni\u00ebn rond 1800.", "Cornelis Honigh": "Cornelis bracht zijn jeugd door in het ouderlijk huis aan de Langendijk in Koog aan de Zaan. Hij was de vijfde in een gezin van zeven kinderen (vier broers boven hem en twee zusters onder hem). In de jaren 1864 \n\n\n\ntot 1866 legde hij verschillende examens af ten behoeve van het lager onderwijs, tevens behaalde hij het Middelbaar Onderwijs-examen Nederlands. In 1876 volgde nog het Middelbaar Onderwijs-diploma Hoogduits. In april 1864 werd hij benoemd tot hulponderwijzer aan de school voor Meer Uitgebreid Lager Onderwijs (MULO) aan de oostzijde van Zaandam. Later was hij verbonden aan een soortgelijke school aan de westzijde van Zaandam. Deze laatste school stond onder leiding van zijn latere schoonvader Christiaan Eijkman. Dat men tevreden was over zijn prestaties blijkt uit een rapport aan de schoolcommissie van Zaandam over een bezoek aan de school van Eijkman op 12 april 1870:\n\n\u201cMet uitstekend genoegen waren wij getuigen van het onderwijs in de aardrijkskunde, dat aan de hoogste klasse gegeven werd door de hulponderwijzer C. Honig. Dit onderwijs was niet slechts helder en degelijk, maar ook, door dusdanige herinnering aan historische bijzonderheden, in de hoogste mate onderhoudend en boeiend.\u201d\n\nTijdens zijn Zaandamse periode bleef hij bij zijn ouders in Koog aan de Zaan wonen. Hier bleken ook zijn literaire aanleg en ambities. In 1867 verscheen zijn eerste gedicht in de Christelijke Volksalmanak . Hij publiceerde ook proza in tijdschriften als Nederland . In 1871 verscheen zijn eerste dichtbundel Mijne Lente (Arnhem) met gedichten over het lief en leed van een jongeling. Soms hebben ze een licht-erotische ondertoon: De schalk verschalkt Toen Amor \u2019t hart mij wondde, Schonk mij dat looze wicht Een overkostbre gave, Onwetend in mijn schicht. De rieten pijlschacht nam ik En groefde een spleetje er in, En daarop blaas ik rustig Nu \u2019t liedje van de Min.\n\nDe bundel werd goed ontvangen en alom geprezen. In juni 1871 vertrok Honigh naar Amsterdam, waar hij als eerste hulponderwijzer aangesteld werd aan de openbare school voor Gewoon en Meer Uitgebreid Lager Onderwijs voor jongens, de Coornhertschool aan de Prinsengracht bij de Weesperstraat. Hier bleef hij maar kort, want half november 1872 kon hij als leraar Nederlands en Hoogduits beginnen aan de Hogere Burger School (HBS) te Wageningen. Korte tijd nadat Honigh eraan verbonden was geraakt, begon de Wageningse \n\n\n\ngemeentelijke (driejarige) HBS belangrijke ontwikkelingen door te maken. In 1873 werd deze omgevormd tot een gemeentelijke Landbouwschool, waarop, naast de driejarige HBS, een landbouwopleiding van twee jaar, na twee jaar HBS ontstond. In 1876 werd de school omgezet in de Rijkslandbouwschool met, naast een driejarige HBS, twee landbouwopleidingen: een driejarige landbouwopleiding volgend op lager onderwijs en een tweejarige (vanaf 1879 driejarige) landbouwopleiding na de driejarige HBS. In een aantal stappen ontwikkelde deze opleiding zich tot de Landbouwhogeschool (1918), thans Landbouwuniversiteit. Behalve met lesgeven in Nederlands en Duits werd Honigh ook al snel belast met het beheer van de bibliotheek. Hij kan dan in feite ook als grondlegger van de huidige Wageningse Universiteitsbibliotheek beschouwd worden. Nadat hij in februari 1877 in de Commissie voor de Bibliotheek benoemd werd, verscheen reeds in mei van dat jaar van zijn hand de eerste Catalogus van de Bibliotheek der Rijkslandbouwschool te Wageningen met ruim 1.200 titelbeschrijvingen. Uit het reglement op de bibliotheek blijkt dat de bibliothecaris \u2018op bepaalde tijden zitting tot afgifte en ontvangst van boeken\u2019 hield. Leraren genoten bij het uitlenen prioriteit, echter als leraren \u2018met het oog op de studie, daarin geen bezwaar maken\u2019, konden ook leerlingen boeken \n\n\n\nuit de bibliotheek ontvangen. Met ingang van 1 mei 1885 kreeg hij ook formeel een aanstelling als (deeltijds)bibliothecaris. De Rijkslandbouwschool vond zijn huisvesting in het statige \u2018Bassecour\u2019 dat nog tot 1990 dienst deed als hoofdgebouw van de universiteit. Ter gelegenheid van de offici\u00eble opening van dit gebouw op 11 september 1877 schreef Honigh een twaalf pagina\u2019s tellend dichtwerk onder de titel De Landbouw, Feestzang . Inmiddels was Honigh op 21 augustus 1873 te Zaandam getrouwd met Anna Maria Magdalena Eijkman. Op 11 juli 1874 werd hun zoon Christiaan geboren, op 27 februari 1876 hun dochter Johanna Alida. Op 25 maart 1876 trof hen een zware slag. Hun zoontje Christiaan overleed, nog geen vier jaar oud. Om die reden volgt op Mijne Lente een dichtbundel onder de titel Geen Zomer (Haarlem 1880). Ten minste de eerste veertig gedichten van deze bundel hebben betrekking op het overlijden van Christiaan. E\u00e9n ervan is: De eerste nacht Het had geregend heel den dag, Het had gesneeuwd bij tusschenpoozen, Maart handhaafde, als hij lang niet plag, Zijn naam van wispeltuur\u2019gen boozen. En toen het tegen d\u2019avond liep, Stak stormwind op met schrikbre vlagen. Klein zusje, dat al rustig sliep, Moest schreiend \u2019t bed weer uitgedragen. In \u2019t eind beving de slaap haar weer En zochten we ook de legerstede, Maar legden wij het hoofd al ne\u00ear, De smart volgde ons ook daar, de wreede! Lang hebben \u2019t stormen wij gehoord, De regen kletterde op de ruiten, Wij spraken geen van beide een woord: Hij rustte d\u2019eersten nacht daar buiten. \n\nIn zijn Wageningse periode verschenen van zijn hand enkele boekjes voor kinderen en verschillende bloemlezingen uit de Nederlandse letterkunde, zoals Van eigen bodem. Leerboek voor lagere en middelbare scholen (Amsterdam 1883), samen met G.J. Vos, en de zesdelige Bloemlezing uit de Nederlandsche Letteren (Groningen 1892-1896), een voltooiing van het werk van G. Penon. Tijdens een studie Zweeds en Noors maakte hij een reis door Scandinavi\u00eb. Het resulteerde onder meer in de tweedelige Door Noorwegen, Reisschetsen (Groningen 1886-1887). Honigh vertaalde ook uit het Engels, Noors, Zweeds en Frans. Van 1881 tot 1892 maakte hij deel uit van de redactie van het literaire tijdschrift De Gids . Hij schreef in een groot aantal bladen, zoals Eigen Haard en de Katholieke Illustratie . Honigh was lid van de Maatschappij der Nederlandse Letterkunde en het Provinciaal Utrechts Genootschap. In 1891 verscheen opnieuw van zijn hand een bibliotheekcatalogus van de Rijkslandbouwschool. Dit keer fraai goud-op-snee uitgegeven. De bibliotheek omvatte inmiddels 5.956 titels. Na bijna 23 jaar in Wageningen werkzaam te zijn geweest verliet Honigh in augustus 1895 de landbouwstad om per 1 september directeur te worden van de Rijks-HBS te Zwolle. Deze functie zou hij niet lang bekleden. Zijn einde kwam onverwacht. Op vrijdag 3 april 1896 had zijn echtgenote tijdens een wandeling in de buurt van het Katerveer een broche verloren. De volgende dag klom Honigh op zijn v\u00e9locip\u00e8de om in de buurt navraag te doen en te zoeken. Daarbij is hij tijdens het afdalen van een heuvel vermoedelijk de macht over het stuur kwijt geraakt, in een vijver terechtgekomen en verdronken. Eerst de volgende dag werd hij gevonden. Z\u2019n horloge was op kwart over twaalf blijven staan. Op 8 april werd hij te Wageningen begraven bij zijn zoontje Christiaan op de begraafplaats aan de Arnhemseweg (thans Generaal Foulkesweg). In de jaren \u201970 werd deze begraafplaats geruimd om plaats te maken voor het Jan-Kopshuis, de hoofdvestiging van de Universiteitsbibliotheek waarvoor hij de kiel legde. In het Jan-Kopshuis hangt zijn portret als eerste in de rij der bibliothecarissen.", "Jan Taminiau": "De familienaam Taminiau is van Belgische origine en waarschijnlijk afgeleid van het plaatsje Tamines, gelegen aan de Sambre tussen Charleroi en Namen. Als zoon van de Nederlandse stamvader van deze familie had Johannes ( Jan) Taminiau in de tweede helft van de 19de eeuw een apotheek annex drogisterij in Zutphen. Het was in die tijd gewoonte dat een deel van de bessenoogst bij de apotheker terechtkwam, die er op zijn beurt (medicinaal) vruchtensap van maakte. Jan Taminiau jr., die na zijn HBS-opleiding als apothekersbediende bij zijn vader ging werken, vond het experimenteren met bessen en essences voor het maken van vruchtensap zo boeiend dat hij zijn vader te kennen gaf hiermee door te willen gaan. Hij kreeg de apotheker zo ver dat deze in 1898 voor zijn zoon een pand huurde, naast de apotheek in de Zutphense Korte Hofstraat. Jan kon nu een fabriekje beginnen voor het ontwikkelen van sappen en conserven. Hij maakte zijn studie voor apotheker, waaraan hij in 1896 was begonnen, niet af, wat betekende dat er geen opvolger zou zijn voor de apotheek-drogisterij. In het najaar van 1899 bezocht Jan enkele Duitse fabrieken waar vruchtensappen, vruchtenwijnen en marmeladen werden geproduceerd. Vooral tijdens zijn stage bij Georg Maus te Homburg leerde hij het proc\u00e9d\u00e9 van de grootschalige bereiding van deze\n\n\n\n\n\nproducten kennen, evenals het proces van de jamfabricage. De jonge fabrikant besefte dat het niet zinvol was de vruchten uit het Betuwse fruitteeltgebied naar Zutphen over te brengen en dat het beter was zich midden in de Betuwe te vestigen. In deze jaren werden er pogingen aangewend om de handel in fruit en groenten te verbeteren. Na de aanleg van de spoorwegen waren er bij de stations in Geldermalsen, Kesteren en Elst een soort markten voor zacht fruit ontstaan, waar grossiers uit de steden inkopen kwamen doen. Begin 1901 plaatste Taminiau een advertentie in het weekblad De Betuwe voor de aankoop van 500 m2 bouwgrond. Hij ontving hier echter geen reacties op. Wel kreeg hij een tip van een fruitleverancier dat in Elst grond van de fruithandelaar M.A. Vink te koop was. Het terrein was gunstig gelegen aan de spoorlijn Arnhem-Nijmegen, maar er was een nadeel aan verbonden: het grondwater bleek sterk ijzerhoudend te zijn en niet geschikt voor de fabricage van goede vruchtenwijn en vruchtensappen. Taminiau ging daarom experimenteren met waterontijzeringsinstallaties. Bij gebrek aan goede apparaten ontwierp hij er zelf een voor zijn nieuwe fabriek. Op 8 december 1901 werd de eerste steen voor de bouw van de fabriek gelegd en op 1 mei 1902 kon een aanvang worden gemaakt met de productie onder de naam De Nederlandsche Stoom-Vruchtensappenfabriek J.L.L. Taminiau. In hetzelfde jaar huwde Jan met de apothekersassistente van zijn vader, Agnes Forstmann, die al in 1890 in de apotheek was komen werken. Vader Taminiau vond het niet gepast dat beide geliefden in zijn buurt werkten, wat betekende dat Agnes in de periode tussen huwelijksaanzoek en huwelijksdatum als inmiddels gediplomeerde farmaceute ging werken bij een Zwolse apotheek. Het echtpaar ging na het huwelijk nabij het fabrieksterrein wonen in een huis dat Jan van de reeds genoemde Vink had gehuurd. Omdat muziek zijn spaarzame vrije uren vulde, kocht Jan in zijn nieuwe huis in Elst meteen een piano. Zijn muzikaliteit openbaarde zich later op velerlei manieren. Zo was hij 20 jaar organist in zijn parochiekerk en dirigent-oprichter van een kerkkoor. Het orgelspel had Jan bij Jos Dusch geleerd, toen hij een jaar op kostschool Leeuwenburg in Utrecht zat. De nieuwe Elster onderneming begon met acht arbeiders. Aanvankelijk kon ieder personeelslid alle voorkomende werkzaamheden verrichten. Naarmate de fabriek zich echter uitbreidde, vereiste de fabricage meer specialisatie. Oorspronkelijk bestond het productiepakket uit vruchtensappen, vruchtenwijnen, limonadesiropen, azijnen en halffabrikaten, zoals vruchtenpulp voor huishoudjam. Het assortiment groeide geleidelijk. De conserveringsmethode ontwikkelde zich eveneens stapsgewijs, onder andere door pulp in inmaakstations te bewaren. Al snel bleek de kredietverlening een groot probleem. Om de continu\u00efteit van zijn bedrijf niet in gevaar te brengen, ging Taminiau in juni 1910 een compagnonschap aan met de fruitleverancier J.F. Baltussen uit Elst. De vennootschap onder firma hield na vier jaar op te bestaan, omdat de \ufb01nanci\u00eble problemen toen waren opgelost. Leveranties aan Engeland en Duitsland tijdens en na de Eerste Wereldoorlog zorgden voor een grote omzetstijging, terwijl de kosten tot een minimum beperkt bleven. In 1919 had echter plotseling een enorme daling in de omzet plaats. Tegelijkertijd stegen de loon-, vracht- en reclamekosten sterk. Ook in de jaren daarna kwam hierin geen verbetering. Bovendien bracht in 1924 de Bank-Associatie te Amsterdam het bankkrediet aanmerkelijk terug. Taminiau wist een dreigend faillissement te voorkomen, toen hij erin slaagde een obligatielening aan te gaan met leveranciers, vrienden en familieleden. Op 1 maart 1929 verbeterde de kapitaalpositie van het bedrijf door de oprichting van een naamloze vennootschap. Als vennoten traden op: A.Th. Donders, koopman te Arnhem, J.J. Donders, fabrikant te Arnhem, J.L.L. Taminiau en zijn zoon Jan, beiden te Elst. De ruimere middelen maakten het mogelijk bedrijfsovernames te doen. Om het productievacu\u00fcm van het typische zomerbedrijf in de wintermaanden op te vullen, werden in 1932 en 1935 twee appelstroopfabrieken overgenomen. Vervolgens zocht Taminiau een nieuwe partner. Onderhandelingen met de N.V. Centrale Suiker Maatschappij (CSM) resulteerden in 1937 in de overname van het hele aandelenpakket. CSM verzekerde zich op deze manier van de afzet van suiker en derivaten aan de conservenfabriek in Elst. Het bleek een gouden greep en betekende onmiskenbaar een versterking van Taminiaus positie ten opzichte van de concurrentie. Met toestemming van CSM vond twee jaar later de overname van een vruchtensap- en jamfabriek in Alphen aan den Rijn plaats. Geleidelijk aan ging het oorspronkelijke eenvoudige fabricageproces plaatsmaken voor een moderne wetenschappelijke vruchtenconservenfabriek. De producten werden meer en meer onder het merk TEO (Taminiau-Elst-Overbetuwe) verkocht. Ook werd de fabrieksgevel aan de spoorzijde van een grote \u2018T\u2019 als logo voorzien. Op 18 januari 1939, twee jaar nadat de familie Taminiau was verhuisd naar de Canisiussingel 27 in Nijmegen, kwam Jans vrouw Agnes (\u2018Neesken\u2019) te overlijden. Zij leed aan artritis en bewoog zich de laatste jaren van haar leven in een invalidenwagentje. Ze heeft het bij haar echtgenoot niet altijd even gemakkelijk gehad. In de familie gaat het verhaal dat Taminiau, die goedgevig was, bij gelegenheid van een grote onderhoudsbeurt aan het kerkorgel in de Sint-Werenfriduskerk in Elst een belangrijk geldbedrag schonk. Dit was echter zoveel dat er voor de aankoop van vloerbedekking in hun nieuwe huis geen geld meer was. Op 20 november 1940 hertrouwde Jan Taminiau met zijn procuratiehouder van de bedrijfsadministratie, Eugenie Kret\u00e9. Dit hertrouwen zo vlak na het overlijden van zijn eerste echtgenote vond men in familiekring niet van goede smaak getuigen. Korte tijd later verhuisde het echtpaar naar de Graadt van Roggenstraat in Nijmegen. Taminiau was een bekende persoonlijkheid in diverse werkgeversverenigingen, zoals de Kerckeboschclub en de Nederlandsche Bond van Jamfabrikanten. Hij was verbaal zeer begaafd, goed in talen en had een goed zakelijk inzicht. Hij was een gemeenschapsmens, die eerder zocht naar wat mensen bindt dan wat hen scheidt. Het familieleven van zijn medewerkers ging hem ter harte; ook van het wel en wee van de Elster bevolking was hij goed op de hoogte. Taminiau was bovendien zeer ge\u00efnteresseerd in archeologie en in de geschiedenis van de R.K. parochie van de Heilige Werenfridus aldaar. Zo was hij betrokken, ook financieel, bij de oprichting van het R.K.Verenigingsgebouw Het Centrum, waar hij vele jaren lid van de raad van beheer was. Op 18 mei 1941, de dag waarop hij 65 jaar werd, nam Taminiau afscheid als algemeen directeur. Vanaf die dag liet hij zijn zoon Johannes Josephus Maria ( Jan) als directeur fungeren. Zelf bleef hij als directeur-adviseur aan het bedrijf verbonden, doch hij wenste geen eindbeslissingen meer te nemen. Toen de geallieerde legers op 17 september 1944 hun sprong naar Arnhem waagden, lag de fabriek plotseling midden in het krijgsrumoer. Een dag later werd op het spoorwegemplacement een aantal wagons met munitie opgeblazen, tengevolge waarvan de gebouwen aanzienlijke schade opliepen. In november 1944 moest de bevolking evacueren, omdat het niet was uitgesloten dat de Betuwe onder water zou worden gezet. Om die reden werd besloten de jamproductie voor de inmiddels bevrijde provincies naar Oss over te brengen. Bij de N.V. Zwanenberg werden hiertoe enkele loodsen gehuurd. De goederenvoorraad in Elst werd in 654 autovrachten van drie tot tien ton naar Oss overgebracht. De bedrijfsadministratie kwam in Nijmegen terecht. Een gedeelte van het achtergebleven personeel ging zo vaak als mogelijk naar de fabriek in Elst om er de oorlogsschade te herstellen. Na enkele maanden was het complex weer bruikbaar voor productiedoeleinden, maar gebrek aan personeel, het stilvallen van de aanvoer van grond- en brandstoffen, het ontbreken van verpakkingsmateriaal en de aanwezigheid van mijnen vertraagden de hervatting van de productie in Elst. Pas in augustus 1945 kon een gedeelte van de werkzaamheden uit Oss worden overgenomen. Voor de werkgelegenheid in Elst was dit belangrijk getuige het aantal medewerkers dat kort na de oorlog in de fabriek werk had. In 1947 waren er 370 personeelsleden werkzaam en tijdens de campagne, het sorteren van de vruchten v\u00f3\u00f3r de productie, waren er in dat jaar zelfs 850 mensen aan het werk, ongeveer 15% van de Elster beroepsbevolking. Na zijn aftreden als directeur vond Jan Taminiau sr. tijd om als amateurhistoricus een boek te voltooien over de geschiedenis van Elst. Het boek verkondigde de stelling dat er in Elst een Romeinse nederzetting was geweest. Argumenten voor deze stelling vond Taminiau in de grootte van het gotische kerkgebouw, in het feit dat Elst in 726 tot het bezit van de frankische koning Karel Martel behoorde, in het feit dat de heilige Werenfridus er was begraven, alsmede in de vondst van veel Romeinse munten. In 1947 werden bij het herstel \n\n\n\nvan de in de oorlog beschadigde kerk twee Romeinse tempels ontdekt. Twijfelende historici waren nu overtuigd. Het wapenfeit kon echter niet meer worden vermeld in Taminiaus in 1946 uitgebrachte studie Geschiedenis van Elst in de Over-Betuwe en zijn R.-K. parochie vanaf het jaar O.H. 690 tot op onze dagen . Op 1 mei 1952, precies vijftig jaar nadat hij de fabriek in Elst was begonnen, nam Taminiau tijdens een groot feest afscheid als directeur-oprichter en als adviseur. Vier jaar eerder, ter gelegenheid van de herdenking van de oorspronkelijke start van het bedrijf in Zutphen, was hij al benoemd tot ereburger van Elst en was er ook een straat naar hem vernoemd. Op 24 april 1948 was Taminiau benoemd tot Ridder in de Orde van Oranje Nassau. Na het overlijden van Eugenie Kret\u00e9 in 1955 verhuisde Jan Taminiau naar een \ufb02at aan de Batavierenweg in Nijmegen. Zes jaar later ging hij voor een onderzoek naar het St. Canisius-ziekenhuis. Hij moest daar blijven en liet, toen zijn levenseinde in zicht kwam, zijn dagboek halen waarin hij met bevende hand schreef: \u201cDeo Gratias\u201d. Een bijzonder leven eindigde op 19 juni 1961.", "Marie Ruijs-Verhallen": "Marie Verhallen groeide op in Vinkel (Noord-Brabant), waar haar ouders een boerderij annex caf\u00e9 hadden. Marie was het jongste kind. Zij bezocht de lagere school in Vinkel. Zoals de meeste boerendochters toen, leerde ze daarna niet verder en hielp ze thuis mee zowel op de boerderij als in het caf\u00e9. Te verwachten viel dat zij te zijner tijd zou trouwen met een boerenzoon. Het werk ging Marie goed af. Zelfs leerde ze zichzelf biljarten om mee te kunnen spelen als er te weinig volk was. Zo leerde ze Piet Ruijs kennen, een opgewekte, humorvolle man. Hij was bijna tien jaar ouder dan zij en werkte als wegwerker bij het spoor in dienst van de Staatsspoorwegen, een van de rechtsvoorgangers van de in 1938 opgerichte Nederlandsche Spoorwegen. Piet stond haar veel meer aan dan de paardenfokker die haar ouders voor haar in gedachten hadden. Op 9 mei 1924 trouwden zij in Vinkel. Na haar huwelijk volgde Marie haar man in zijn loopbaan bij het spoor. Zijn eerste standplaats werd Rosmalen. Daar bleef hij slechts kort. Nog in 1924 volgde overplaatsing naar Boxmeer. Al snel werd vanwege gezondheidsproblemen het werk bij de wegploeg voor hem te zwaar en mocht hij het gaan combineren met de functie van overwegwachter. De verdiensten daaruit waren echter minder. Daarom werd hij in 1932, om de inkomensdaling voor het gezin te compenseren, samen met Marie benoemd tot overwegwachter in Zevenaar. Er waren toen nog nauwelijks automatisch beveiligde overwegen, hetgeen echter niet zo bezwaarlijk was, omdat het spoor- en wegverkeer veel minder intensief was. Veel overwegen waren onbewaakt. De drukkere spoorwegovergangen werden bewaakt en bediend door de hiertoe speciaal aangestelde overwegwachters en overwegwachteressen. Van hen hadden de spoorwegen er destijds enige honderden in dienst. Overwegwachter was een van de\n\n\n\nweinige functies bij het spoor die van het begin af aan ook door vrouwen werden vervuld. Ook echtparen werden als zodanig benoemd. Marie en Piet Ruijs vormden dus geen uitzondering. Toch was de benoeming van Marie niet zo vanzelfsprekend. Bij de keuring vond men haar gewicht van minder dan 100 pond bedenkelijk en ook in haar omgeving werd vreemd opgekeken: een vrouw met intussen zes jonge kinderen, die het spoor ging bedienen. Het gezin betrok in Zevenaar de dienstwoning Wachtpost 7, die was gelegen bij het punt waar de rijksweg van Babberich naar Zevenaar de spoorlijn ZevenaarWinterswijk kruiste. Het huis lag pal aan het spoor, op anderhalve meter slechts van de passerende treinen. Telkens als er een trein voorbij denderde, trilde het hele huis mee. Bij de woning was een werkkeet aangebouwd, die van binnenuit te bereiken was. Daar bevonden zich de alarmsignalen en een grote ijzeren hendel om de seinpaal te bedienen. Als deze hendel werd overgehaald, ging aan de seinpaal een arm omhoog of omlaag en wist de machinist dat hij mocht doorrijden of moest stoppen. In het begin kwamen er dagelijks slechts twaalf treinen langs, maar in de loop der jaren groeide het aantal gestaag. Marie draaide haar diensten \u2019s morgens van 4.30 uur tot 15.00 uur. Na zijn werk bij de wegploeg nam Piet het van haar over en draaide hij de diensten van 15.00 uur tot 1.00 uur \u2019s nachts. Op maandag hadden ze vrij en kwam er een vervanger. De dagen van Marie waren lang en druk. Om 4.30 uur stond ze op, want om 5.00 uur kwam de eerste trein. Ze kreeg, als de trein in aantocht was, al naargelang de richting een signaal vanuit Zevenaar of vanuit Didam. Dan moest ze aan weerskanten de toen nog houten spoorwegbomen met de hand dicht maken en daarna het sein voor de trein op veilig zetten. Dit was gemakkelijker gezegd dan gedaan. Het sluiten van de bomen was niet zo eenvoudig, want ze sprongen wel eens terug. Later kwam er een soort lier, waarmee ze de bomen naar boven en naar beneden kon draaien. Ook dat werk echter vereiste vaardigheid, want de hendel van de lier kon gemeen terugslaan. De seinpaal kon ze overdag bedienen vanuit de keet. Als het echter donker was, was ook dit werk een stuk moeilijker. Dan moest ze, weer of geen weer, naar de seinpaal zelf toe, die op ongeveer 300 meter afstand van het huis stond. Aanvankelijk werden als seinen petroleumlampen gebruikt, die, als het hard waaide of als het koud was, moeilijk aan het branden te krijgen waren. Pas later, rond 1955, kwamen de elektrische lichten. Voor haar werk had zij een uniform, dat bestond\n\n\n\nuit een roodgevoerde cape en een zwarte uniformhoed met rode bies. Elke vijf jaar zorgde het bedrijf voor een nieuwe set. Tussen de treinen door kon Marie haar huishouden doen. Wel moest ze altijd de tijd in de gaten houden. Ze was zich zeer bewust van de verantwoordelijkheid die ze had, maar voelde die nooit als een druk. Slechts \u00e9\u00e9n keer versliep zij zich, en wel in haar begintijd. De machinist stopte toen, omdat het sein op onveilig stond, en tikte op het slaapkamerraam. Wat ze erg vervelend vond, was mist. Als het zicht erg slecht was, ging ze wel eens met haar oor op de rails liggen om te horen of de trein in aantocht was. Ongelukken maakte ze maar zelden mee. Meestal waren dat botsingen op de bomen wegens te laat afremmen. Ook greep ze wel eens in, als haar vervangers zich versliepen en de trein voor het huis stopte. Een maal vergat haar man de bomen te sluiten en reed er een vrachtwagen uit Haelen in Limburg op de locomotief. Doden vielen er gelukkig niet. Twee van de inzittenden kwamen met de schrik vrij. De derde belandde in het ziekenhuis. Hij werd er door haar dochters regelmatig opgezocht en dat resulteerde \n\n\n\nin twee schoonzoons uit Haelen. Tijdens de Tweede Wereldoorlog beleefde het gezin vanwege de strategische ligging van hun woning aan het spoor menig bang uur. Verscheidene keren vlogen alle ruiten eruit. Toen tijdens een bombardement op het station van Zevenaar eind 1944 een munitietrein pal bij hun huis stil hield, vreesden ze het ergste. Gelukkig kon de trein nog bijtijds wegrijden. In 1959 ging Marie Ruijs na 27 dienstjaren met pensioen. Ze ging er een jaar vervroegd uit. Haar man was al gepensioneerd en het werk werd haar te zwaar. Het aantal treinen was gestegen tot zestig per dag en bovendien hadden in 1958 de houten spoorbomen plaats moeten maken voor ijzeren bomen met hekken, die veel zwaarder en veel moeilijker te bedienen waren. Marie was een van de laatste overwegwachteressen die vertrokken. Hun werk werd overgenomen door mannen, die op hun beurt overbodig zouden worden door de automatisering in de jaren \u201960 en \u201970. Intussen had het gezin van Marie zich verder uitgebreid. De zes meisjes van Boxmeer, onder wie een tweeling, kregen er in Zevenaar zeven zusjes en vier broertjes bij zodat het totale kindertal op maar liefst zeventien kwam. De oudste was van 1925, de jongste van 1947. Het zwangerschapsverlof was met drie weken na elke bevalling maar kort. Langer vonden ze bij de spoorwegen niet nodig. De dienstwoning was voor het grote gezin spoedig te klein. De keuken werd uitgebouwd en boven de keuken kwam een extra slaapkamer. Het huis bestond toen uit drie slaapkamers, de keuken, een woonkamer en een opkamer. Er waren twee kinderslaapkamers, een voor de jongens en een voor de meisjes. Vooral op de meisjeskamer was het behelpen. De kleintjes sliepen met vijf of zes overdwars in \u00e9\u00e9n bed. Bij de jongens werd later een stoel bij het bed aangeschoven voor de voeten. In de jaren 1945-1946 woonde ook nog anderhalf jaar lang een vrouw met twee kinderen in. De zorg voor de kinderen kwam vooral op Marie neer. Ook daarbij kenmerkte zij zich door een groot verantwoordelijkheidsgevoel. Zij was in huis de baas, de \u2018kapitein\u2019 zo noemde Piet haar, en hield de touwtjes strak in handen. Ze was streng, maar voor een ordelijke gang van zaken in een zo groot huishouden was dat ook wel nodig. Elke dag kookte ze voor haar grote gezin en \u2019s maandags keken passanten met ontzag naar de volle waslijn van \u2018Moeke\u2019, zoals Marie Ruijs door iedereen in Zevenaar werd genoemd. Wassen gebeurde toen nog met de hand. Daarnaast werkte Marie op het land. Bij het huis hadden ze een groot stuk grond met aardappels en groenten. Ook zorgde ze voor het varken en de kippen. De opbrengst vormde een welkome aanvulling op hun inkomen. Het loon van Piet en haar was niet hoog en er moesten veel kinderen worden gevoed en gekleed. Voordeel was wel dat beiden bij de spoorwegen een vaste rijksbetrekking met pensioen hadden. Ook mocht het gezin vrij wonen en mocht iedereen vrij reizen met de trein. Al waren haar dagen druk, voor aanloop had Marie altijd tijd. Ze hield van gezelligheid. De koffie stond altijd klaar. Er kwamen geregeld mensen aan van het spoor en bezoek voor de kinderen. Was er veel aanloop, dan moest in etappes worden gegeten. Na haar pensionering mochten Marie en Piet Ruijs als huurders in Wachtpost 7 blijven wonen totdat het huis in 1970 werd afgebroken. Daarna verhuisden ze naar een bejaardenflat in Zevenaar. In Marie\u2019s leven stonden nu de kinderen en kleinkinderen centraal. Een mens voor hobby\u2019s was ze niet. Het werk was, zo zei ze in 1989, haar hobby geweest. Voorts vond zij het belangrijk om met haar tijd mee te gaan, ook wat de levenskeuzes van de kinderen betrof. Zelf zou ze nu zeker geen zeventien kinderen meer gekregen hebben, vertelde ze. In 1974 vierden Piet en Marie hun gouden bruiloft. Hij overleed in 1981, 86 jaar oud. In 1988 ging Marie naar een verzorgingshuis omdat ze te veel last van reuma kreeg. Ze overleed daar in 1993 in haar negentigste levensjaar. Naast de zeventien kinderen had zij toen 34 kleinkinderen en twaalf achterkleinkinderen. Terecht kreeg Marie Ruijs nog tijdens haar leven ook waardering van buiten haar eigen omgeving. Ze werd verscheidene malen ge\u00efnterviewd en in 1992 mocht ze, 88 jaar oud, het nieuwe gebouw van het Spoorwegpensioenfonds in Utrecht openen. Grote gezinnen waren in haar tijd heel gewoon, maar zeventien kinderen zelf voortbrengen en groot brengen en daarbij nog een baan hebben was ook toen zeer uitzonderlijk. Wat Marie nog meer bijzonder maakt, was dat ze hierin zo goed slaagde, dat het leek of het allemaal zo vanzelf sprak, terwijl zij toch ook haar tegenslagen had. Daarbij was zij ook nog een werkende moeder met een zware baan. Haar kinderen herinneren zich echter niet alleen haar harde werken en de straffe regie die zij in huis voerde, maar ook haar vrolijkheid. Marie Ruijs moet zowel geestelijk als fysiek veel hebben kunnen verstouwen. Daarbij had zij echter wel het voordeel dat zij in haar positie een grote mate van regelvrijheid had. Wie weet op welke plaats zij in deze tijd terecht gekomen zou zijn.", "Bernard Hendrik Slicher van Bath": "Bernard Hendrik werd waarschijnlijk vernoemd naar zijn grootvader van moeders zijde, Bernardus Hendrikus Becking. Zijn grootvader van vaders zijde, Adriaan Pieter Slicher, was een prominent inwoner van Aalten, die zich op tal van maatschappelijke terreinen verdienstelijk maakte en in de jaren 1907-1920 lid van Provinciale Staten was. Bovendien was hij ambachtsheer van Bath (Zeeland). In zijn in 1930 opgemaakte testament vermaakte hij de titel van ambachtsheer van Bath aan zijn kleinzoon Bernard. Die zou na het overlijden van zijn grootvader in 1933 voortaan door het leven gaan als B.H. Slicher van Bath, al is hij voor de burgerlijke stand levenslang \u2018Slicher\u2019 blijven heten. In zijn autobiogra\ufb01e Leven met het verleden (1998) zet Slicher van Bath uiteen hoe hij ertoe kwam het vak van historicus te kiezen. Hij kende geen \u201cjeugdige en romantische vervoering voor het verleden\u201d en ook kreeg hij de liefde voor de geschiedenis niet van huis uit mee. Omdat zijn vader beroepsof\ufb01cier was, drukte de Eerste Wereldoorlog een stempel op zijn jeugd. Toen hij in 1918 in Vlissingen en Nieuwvliet (ZeeuwsVlaanderen) woonde, hoorde hij dagelijks het kanongebulder van het IJzerfront. Toch zou deze persoonlijke ervaring met de contemporaine geschiedenis bij hem geen historische belangstelling hebben gewekt. Meer bepalend zou de aanval van polio zijn geweest die Slicher als eenjarige kreeg te verduren en die in de latere kindsjaren sportieve activiteiten voor hem\n\n\n\nonmogelijk maakten. Hij werd gedwongen zijn vrije tijd met lezen te vullen. Zijn belangstelling voor speciaal het vak geschiedenis ontstond pas aan het einde van de middelbareschoolperiode, mede dankzij de geschiedenislessen in Groningen van P.J. van Winter, de latere hoogleraar Geschiedenis. Na het behalen van het HBS-diploma, deed Slicher nog staatsexamen A, waarna hij in Groningen begon met de stu die geschiedenis. De weg naar het kandidaatsexamen was moeizaam, zoals hij zelf schrijft. Pas toen hij zelf onderzoek kon gaan doen, ontwikkelde hij enthousiasme voor de geschiedenis. De hoorcolleges van prof. I.H. Gosses wekten zijn liefde voor de middeleeuwen. Omdat zijn vader na het overlijden van zijn moeder van Groningen naar Bilthoven was verhuisd, zette Slicher na het kandidaatsexamen zijn studie in Utrecht voort. Daar volgde hij het hoofdvak Middeleeuwen bij de legendarische prof. Otto Oppermann en het bijvak Nieuwe Geschiedenis bij de professoren G.W. Kernkamp en P. Geyl. Bij Oppermann bekwaamde hij zich in de \u2018ambachtelijke\u2019 vakken van de geschiedenis: paleogra\ufb01e en diplomatiek. In 1936 werd hij Oppermanns assistent in diens Instituut voor Middeleeuwsche Geschiedenis. Doordat hij hier onder andere met de zorg voor de bibliotheek was belast, raakte hij goed op de hoogte van de laatste ontwikkelingen in de medi\u00ebvistiek. Slichers aandacht werd getrokken door het werk van de Franse historicus Marc Bloch, die in zijn werken gebruik maakte van de geogra\ufb01e, sociologie, economie en andere disciplines. Niet veel later zou hij kennismaken met het werk van de Duitse economisch historicus Wilhelm Abel. In 1939 verliet Slicher het Utrechtse Instituut om voor een jaar als volontair te gaan werken in het Rijksarchief te Arnhem. Daar inventariseerde hij het archief van de Heren van Ammerzoden. Naast de getypte inventaris bestond de vrucht van het inventarisatiewerk uit een artikel in de Bijdragen en Mededeelingen \u2018Gelre\u2019 van 1941 over Thomas van Arkel, die onder andere heer van Ammerzoden was. Een jaar eerder had hij in de Bijdragen en Mededeelingen zijn allereerste artikel gepubliceerd, gewijd aan de naam en oudste geschiedenis van Wageningen. In het voorjaar van 1941 legde hij met succes het archiefexamen eerste klas af, maar banen waren er niet in het archiefwezen. Gelukkig vroeg Oppermann hem opnieuw om zijn assistent te worden. Een niet onbelangrijk gevolg was dat hij kon trouwen. Helaas bleek het werk op Oppermanns instituut niet meer zo prettig als vroeger. Als Duits staatsburger zocht Oppermann aansluiting bij de nationaal-socialistische geschiedschrijving en wilde hij een groot onderzoek beginnen naar het Nederlandse aandeel in de kolonisatie van het \u2018Oostland\u2019. Voor Slicher van Bath was dit aanleiding om in het najaar van 1942 ontslag te nemen. Via de Gelderse rijksarchivaris A.H. Martens van Sevenhoven kreeg hij van de vereniging \u2018Gelre\u2019 opdracht om een nieuwe uitgave van het oorkondenboek van Gelre en Zutphen voor te bereiden. Dit werk kon hij benutten voor zijn dissertatie, die zou handelen over de nederzettingsgeschiedenis van de zandgronden ten oosten van de IJssel. Het onderwerp had hij nog in overleg met Oppermann gekozen, maar reeds in de oorlog zocht hij contact met een andere promotor, die hij vond in de persoon van de toen nog ondergedoken prof. Jan Romein. In november 1945 vond de promotie plaats aan de Universiteit van Amsterdam op het proefschrift Mensch en Land in de middeleeuwen. Bijdrage tot een geschiedenis der nederzettingen in Oostelijk Nederland . Het in veel opzichten vernieuwende boek rekende onder andere af met gedateerde opvattingen over het \u2018Saksische\u2019 karakter van Oost-Nederland. In februari 1946 werd Slicher chartermeester bij het Rijksarchief in Gelderland, maar al per 1 juli van dat jaar werd hij benoemd tot rijksarchivaris in Overijssel. Hier zette hij zich aan de inventarisatie van het archief van de Staten van Overijssel. De 17de- en 18de-eeuwse rekeningen in dit archief trokken zijn bijzondere aandacht, maar uit hoofde van zijn functie moest hij zich beperken tot de inventarisatie van deze \ufb01nanci\u00eble documenten. Dat werd anders toen hij in 1948 hoogleraar kon worden aan de nieuwe faculteit Economie van de Rijksuniversiteit Groningen. Een jaar later werd hij bovendien benoemd tot buitengewoon hoogleraar aan de Landbouwhogeschool Wageningen. Hierdoor was Slicher in de gelegenheid om de rekeningen uit het Overijsselse Statenarchief te bewerken voor het schrijven van een sociale en economische geschiedenis van het platteland van Overijssel in de 17de en 18de eeuw. Nadat het manuscript in 1954 was voltooid, verscheen het boek in 1957 onder de titel Een samenleving onder spanning . Vanwege de gevolgde methodiek, kwantitatieve verwerking van archivalische gegevens, is het nog steeds een gezaghebbend werk, ook al behoeft het op detailpunten correctie. Inmiddels was Slicher in 1956 fulltime hoogleraar in Wageningen geworden; hij ging er leiding geven aan de Afdeling Agrarische Geschiedenis. Onder zijn leiding werden hier verdere studies over de sociaal-economische geschiedenis van het platteland in andere\n\n\n\ndelen van Nederland en elders op stapel gezet. Een en ander zou volgens het \u2018Overijsselse model\u2019 van Een samenleving onder spanning gerealiseerd moeten worden, met de nadruk op kwantitatieve verwerking van het bronnenmateriaal. Voorstudies werden gepubliceerd in de door de Afdeling Agrarische Geschiedenis uitgegeven reeks, de zogenaamde A.A.G.-bijdragen . De buitenwereld duidde Slicher van Bath en de kring van onderzoekers rond hem sindsdien ook wel aan als de \u2018Wageningse school\u2019. Deze betiteling wierp Slicher evenwel verre van zich, zoals blijkt uit zijn ingezonden brief in Folia Civitatis van 14 mei 1977:\n\n\u201cDe term Wageningse school klinkt hol en pedant; deze is daarom door mij nooit gebruikt. Ik kan mij ook moeilijk voorstellen wat de concrete inhoud van zo\u2019n school zou moeten zijn. Wellicht verstaat men hieronder het gebruik van veel kwantitatief materiaal in het historisch onderzoek. Uiteraard behoort dergelijk materiaal tot de historische bronnen en moet dan ook worden gebruikt, maar er zijn gevaren aan verbonden en er zijn restricties. De kwantitatieve gegevens zijn geen doel op zichzelf, maar een hulpmiddel voor het opsporen van problemen. Het zijn signalen, die evenwel geen verklaring geven van de daar achter verborgen problematiek.\u201d\n\nMaar of hij nu wilde of niet, Slicher van Bath zou levenslang worden geassocieerd met de Afdeling Agrarische Geschiedenis en Wageningen. De \u2018Wageningse school\u2019 werd in binnen- en buitenland ook meer en meer gezien als de Nederlandse pendant van de groep van Franse sociaal-economische historici rond het tijdschrift Annales , die na de Tweede Wereldoorlog school hadden gemaakt. Naar eigen zeggen heeft Slichers persoonlijke ontwikkeling in het begin van de jaren \u201950 een andere wending genomen, weg van de Nederlandse geschiedenis. Op de eerste plaats had hij in 1951 van de redactie van de Cambridge Economic History of Europe het verzoek gekregen aan dit handboek een bijdrage te leveren die moest handelen over de agrarische geschiedenis van Europa van de 16de tot en met de 18de eeuw. Zijn onderzoek, dat nu niet meer zoals voorheen op archivalische bronnen, maar op gedrukte bronnen en literatuur was gebaseerd, resulteerde in eerste instantie in een manuscript dat in 1960 als boek verscheen onder de titel De agrarische geschiedenis van West-Europa (500-1850) . Het werd Slicher van Baths meest verspreide boek en vestigde zijn internationale reputatie. Het beleefde verscheidene herdrukken en werd vertaald in het Engels, Japans, Italiaans, Spaans en Portugees. Daarna publiceerde hij nog een groot aantal detailstudies met betrekking tot de landbouwgeschiedenis. De internationale bekendheid die hij met zijn boek over de agrarische geschiedenis van West-Europa had verworven, leidde in het cursusjaar 1967/68 tot een gasthoogleraarschap aan de universiteit van Chicago. Naast zijn overstap naar de agrarische geschiedenis van West-Europa kende de loopbaan van Slicher aan het begin van de jaren \u201950 nog een tweede belangrijke wending. Op verzoek van zijn Groningse economiestudenten had hij in het studiejaar 1951/52 een reeks colleges over de geschiedenis van Zuid-Amerika gegeven. Het was in een tijd waarin de oude economische banden met Indonesi\u00eb werden verbroken en veel Nederlandse economen in Latijns-Amerika nieuwe veelbelovende exportmarkten meenden te zien. In Wageningen onderwees Slicher de geschiedenis van Zuid-Amerika aan studenten in de niet-westerse sociologie. Aan studenten in de westerse agrarische sociologie onderwees hij nog de Europese agrarische geschiedenis, maar deze taak nam in omvang af ten gevolge van wijzigingen in het studieprogramma. Zijn verblijf in Chicago benutte hij door in de vakanties en na a\ufb02oop van het gasthoogleraarschap reizen door Zuid-Amerika te maken. Zoals Slicher zelf schrijft, was zijn overstap van de agrarische geschiedenis naar die van Zuid-Amerika voor de buitenwereld een onverwachte beweging, maar voor hemzelf was het een geleidelijk proces. Toch was het niet zo dat Slicher alle banden met het Nederlandse historische bedrijf had doorgesneden. Met het archiefwezen werden opnieuw relaties aangeknoopt. Toen in 1968 van regeringswege de Archiefraad werd ingesteld, werd Slicher daarin als lid benoemd. Hij zou lid blijven tot 1976. Kort na zijn benoeming schreef hij samen met Th. de Smidt en W.J. Formsma een rapport over het functioneren van de Rijksarchiefdienst. Slicher nam het hoofdstuk over de personele organisatie voor zijn rekening. Naast lid van de Archiefraad was hij van 1969 tot 1980 voorzitter van het curatorium van de Rijksarchiefschool. Een belangrijk aandeel had hij verder in de commissie die in opdracht van de Koninklijke Nederlandse Academie van Wetenschappen in 1974 een rapport uitbracht over de stand van het wetenschappelijk onderzoek met betrekking tot de Nederlandse geschiedenis. Bij de Afdeling Agrarische geschiedenis waren de onderlinge verhoudingen aan het eind van de jaren \u201960 stroef geworden. Er ontstonden onder andere problemen over het bestuur van de vakgroep en Slicher wilde het onderzoek op het gebied van de agrarische geschiedenis be\u00ebindigen en nieuwe medewerkers aantrekken om te starten met de geschiedenis van\n\n\n\n\n\nZuid-Amerika. Dit riep begrijpelijkerwijs grote weerstand op bij de zittende medewerkers, die nog werkten aan dissertaties die betrekking hadden op het bestaande onderzoeksterrein. Slicher raakte in con\ufb02ict met zijn staf en nam in 1972 het besluit zijn hoogleraarschap op te geven. Naar zijn eigen zeggen een bevrijding. Niet veel later kreeg hij het directeurschap van het interuniversitair Centrum voor Studie en Documentatie van Latijns-Amerika (CEDLA) in Amsterdam aangeboden, waar hij tot aan zijn pensionering in 1975 zou blijven werken. Daarna was hij nog van 1976 tot 1981 bijzonder hoogleraar Latijns-Amerikaanse geschiedenis aan de universiteit van Leiden. En vervolgens bekleedde hij in 1983 aan de Katholieke Universiteit Nijmegen nog als bijzonder hoogleraar de L.J. Rogier-leerstoel, eveneens met de leeropdracht Latijns-Amerikaanse geschiedenis. Samen met de jonge historicus A.C. van Oss ontwikkelde Slicher ambitieuze plannen voor een integrale geschiedschrijving van Zuid-Amerika. De gevolgde onderzoeksmethoden weken nauwelijks af van die hij in de voorgaande decennia voor de geschiedenis van het Europese platteland had gebruikt. Ook hier weer veel \u2018cliometrie\u2019, kwantitatieve verwerking van historische bronnen. Omdat Slicher en Van Oss streefden naar \u2018integrale\u2019 of \u2018holistische\u2019 geschiedschrijving, werd inhoudelijk wel een breder terrein bestreken dan voorheen. Nu kregen ook de geschiedenis van de cultuur, wetenschap, kunst, kerk en religie, bestuur en politiek expliciet aandacht. In een latere fase van het onderzoek verdiepte Slicher zich ook nog in de historiogra\ufb01e van de geschiedenis van Zuid-Amerika. Ondanks zijn vele onderzoek heeft Slicher daarnaast steeds en graag gedoceerd. In zijn colleges was hij minstens zo vernieuwend als in zijn onderzoek, want hij hield er niet van twee keer over hetzelfde te spreken. Het feit dat zijn toehoorders vaak niet uit geschiedenisstudenten bestonden, maar uit sociologen of economen, zag hij niet als bezwaar. Hij vond het niet slecht de geschiedenis met de actualiteit te moeten verbinden. Het feit dat hij met zijn hoogleraarschappen pionierswerk moest verrichten, doordat hij niet kon steunen op het werk van voorgangers, had volgens hem de positieve consequentie dat hij een grote vrijheid had bij het opzetten van de onderzoeks- en onderwijsprogramma\u2019s. Tot op hoge leeftijd bleef hij publiceren, de laatste decennia van zijn leven voornamelijk over de LatijnsAmerikaanse geschiedenis. In 1983 kwam hij nog even terug op zijn proefschrift. Hij verdedigde toen zijn opvatting dat de buurschap en mark verschillende organisaties zijn, tegen die van J. Heringa, die beweerde dat er in Drenthe alleen buurschappen hebben bestaan. Zijn publicaties over de geschiedenis van OostNederland en Gelderland dateren voor het overige van voor 1970, de belangrijkste hiervan werden in de jaren \u201970 herdrukt. Deze herdrukken illustreren de blijvende waarde van Slichers bijdrage aan de geschiedschrijving over het Oost-Nederlandse platteland. Baanbrekend is zijn werk vooral geweest op het gebied van de methodiek en theorie van de economische en sociale geschiedenis en op dat van de geschiedenis van de West-Europese landbouw.", "Cornelis Vervoorn": "De vader van Cornelis Vervoorn was van vijf broers de enige die trouwde. H.J. Vervoorn had twee kinderen, Cornelis en Maria, die beiden ongehuwd bleven. De familie Vervoorn was zeer vermogend en bezat huizen en vooral veel grond in Herwijnen, Hellouw en omgeving. Cornelis Vervoorn bezocht de lagere school te Herwijnen, het gymnasium te Gorinchem en studeerde rechten aan de Rijksuniversiteit Utrecht. In 1910 promoveerde hij in Utrecht op stellingen. Mr. C. Vervoorn bleef na zijn studie in Utrecht als advocaat en procureur. In 1922 keerde hij terug naar Herwijnen, wederom als advocaat en procureur. Vervoorn werkte nooit op het land en kan worden getypeerd als een herenboer. Hij behartigde vooral de belangen van boeren, tuinders en middenstanders. Ook in de politiek was zijn aandacht op deze groepen gericht. Vervoorns politieke loopbaan begon in 1923 met zijn lidmaatschap van Provinciale Staten van Gelderland voor de Plattelandersbond. Deze partij ontstond in 1917, toen nog met de naam Plattelandspartij, op en rond de Zuid-Hollandse eilanden. In het programma van de Plattelandersbond kan volgens de socioloog G.A. Kooy een \u201czeker neo-fysiocratisch gevoelen \u2013 de landbouw is de bron der welvaart\u201d worden onderkend. De partij had een gelijktijdig antikapitalistisch en antisocialistisch karakter. Haar Tweede Kamerlid, A. Braat, wordt omschreven als een man met charisma en een extremist met ongearticuleerde bloed- en bodem-idee\u00ebn. De ontwikkelde herenboer Vervoorn had als plaatsvervangend voorzitter vanaf omstreeks 1925 een belangrijke positie in de Plattelandersbond en was de enige intellectuele voorman. Omstreeks 1930 werd hij zelfs partijvoorzitter. Vervoorn bleef als enige vertegenwoordiger van de Plattelandersbond tot 1931 Statenlid. Hij was voor beperking van de overheidsuitgaven, behalve als het om het platteland en de landbouw ging. Zo pleitte hij voor drinkwater- en elektriciteitsvoorziening op plaatsen waar men die nog niet had, voor verbetering van dijken en voor voorzichtigheid bij de vereniging van waterschappen. Dit laatste om de volgende reden: \u201cEen\n\n\n\npolder zou men de meest democratische instelling kunnen noemen, die er bestaat, want iedere eigenaar, die een H.A. land bezit, heeft recht deel te nemen aan vergadering en stemming, wat men in de grootere waterschappen niet heeft\u201d. Aan het begin van de economische crisis van de jaren \u201930 verzocht Vervoorn Gedeputeerde Staten een regeling te ontwerpen waarbij door het verstrekken van renteloos krediet of verschaffen van garanties hulp verleend zou kunnen worden aan land- en tuinbouwers. Als strijder voor het neutraal onderwijs was Vervoorn in 1931 tegen een provinciale subsidie voor de Christelijke landbouwschool te Herwijnen. Zijn bezwaar\n\n\n\nwas niet dat het een Christelijke school betrof, maar het feit dat andere landbouwscholen niet gelijkelijk zouden worden gesubsidieerd. Herwijnen en omgeving hadden vaker de aandacht van Vervoorn in de Staten. Zo stemde hij in 1929 als enige tegen het voorstel van Gedeputeerde Staten om de stichting van een ruwoliegemaal voor de dorpspolder Herwijnen niet te subsidi\u00ebren. Vervoorn stapte pas in 1927, met de opvolging van zijn oom als lid van de gemeenteraad en wethouder van Herwijnen, in de locale politiek. In 1928 raakte hij in con\ufb02ict met de burgemeester van Herwijnen over de oprichting van een plaatselijke afdeling van de Geldersch-Overijsselsche Maatschappij van Landbouw (GOML). De burgemeester vroeg het eerst aan het bestuur van de GOML om een afdeling te mogen oprichten. Vervoorn was de burgemeester echter voor met het indienen van de stukken voor erkenning van de nieuwe afdeling. Het bestuur van de GOML was bevreesd dat de burgemeester een plaatselijke afdeling van de Christelijke Boeren- en Tuindersbond zou gaan oprichten, maar kon Vervoorn de erkenning van diens afdeling niet weigeren. Vervoorn was ook in de gemeenteraad tegen subsidi\u00ebring van de Christelijke landbouwschool omdat hiermee geen algemeen belang gediend zou zijn. De raad besloot in 1931 met een krappe meerderheid de school te subsidi\u00ebren. Vervoorn was wethouder tot 1932, maar werd in 1935 opnieuw als zodanig benoemd. In de tussentijd bleef hij raadslid. Omstreeks 1933 kreeg de Plattelandersbond weer een nieuwe naam: Nationale Boeren-, Tuinders- en Middenstandspartij (NBTMP). Het programma van beginselen van de partij, waarin werd gesproken over de achterstelling van het platteland, was waarschijnlijk in belangrijke mate het werk van Vervoorn als voorzitter. De partij zag in \u201c\u2026Landbouw, Tuinbouw en Veeteelt en de daarmede samenhangende bedrijven de voornaamste bron van welvaart van ons land\u201d. Na de verkiezingen van april 1933 werd Vervoorn het enige Tweede Kamerlid van de partij. Braat was het daarmee niet eens en er ontstond een con\ufb02ict waarbij Vervoorn de steun van de leden van de NBTMP behield. In zijn woonplaats werd het feit dat Vervoorn het eerste Tweede Kamerlid uit Herwijnen was uitgebreid gevierd. De fanfare Wilhelmina, waarvan Vervoorn beschermheer was, bracht hem een ovatie. Na de muziek werden de leden \u201c\u2026vriendelijk te zijnen huize ontvangen en rijkelijk getracteerd\u201d. Ook in de Tweede Kamer was Vervoorn een voorstander van een zuinig gebruik van de overheids\ufb01nanci\u00ebn. Zo was hij voor verlaging van zowel de steun aan werklozen als de ambtenarensalarissen. In die landen, zo verklaarde Vervoorn in november 1933, waar \u201c\u2026een sterke boerenpartij door behartiging der belangen der boeren en daarmede van het geheele land den invloed van het urbanisme en industrialisme wist te temperen, weerstonden tot dusver de parlementaire Staatsinstellingen den schok der fascistische stroomingen\u2026\u201d. In mei 1934 wilde Vervoorn zo spoedig mogelijk zien af te komen van de Landbouwcrisiswet \u201cmet haar rompslomp van kwellende administratieve voorschriften\u201d en in plaats daarvan invoerrechten en contingentering. Bij de behandeling in oktober 1936 van de ontwerpPachtwet nam Vervoorn het op voor de ten onrechte als \u201cgefortuneerde personen\u201d beschouwde verpachters (\u201cechter is in ons land bijna geen groot-grondbezit\u201d). Voorstanders van het wetsontwerp waren: \u201cCommunisten, socialisten en andere revolutionnaire groepen. Hun doel is vernietiging van het eigendomsrecht\u201d. Twee maanden later stelde Vervoorn dat de verdeling van de boerenstand in katholieke, protestantse en neutrale standsorganisaties \u201c\u2026de oorzaak is van zijn zwakte als bevolkingsgroep en daardoor ook van het harde lot, dat aan hen, die den bodem bewerken, ten deel valt\u201d. Tegen het einde van zijn Kamerlidmaatschap in maart 1937 verdedigde Vervoorn de openbare school die door een wijziging van de Lager-Onderwijswet \u201cfinaal\u201d zou worden \u201cafgebroken\u201d (\u201c\u2026na de slachting, die door den heer Marchant onder de openbare school is aangericht, door deze wet aan het openbaar onderwijs den genadeslag wordt toegebracht\u201d). Na de Kamerverkiezingen van 1937 verdween de NBTMP uit de Tweede Kamer. Bij de Statenverkiezingen van 1935 had de partij al veel stemmen verloren, met name aan de NSB. Vervoorn verrichtte na zijn Kamerlidmaatschap geen politieke functies meer buiten zijn woonplaats. Hij bleef wethouder tot in de Tweede Wereldoorlog en in 1951 bij zijn overlijden was hij nog raadslid. Daarnaast had hij nog vele andere functies te Herwijnen, onder andere die van hoofdingeland van de dorpspolder, voorzitter van de Co\u00f6peratieve Boerenleenbank en voorzitter van de afdeling Volksonderwijs. Bij de begrafenis noemde de kantonrechter te Gorinchem de overledene, oud kantonrechter-plaatsvervanger in die plaats, onder meer een \u2018rustige en vriendelijke persoonlijkheid\u2019. Vervoorn, die meestal zeer overtuigd was van de juistheid van zijn zienswijze, was echter niet onomstreden. De nalatenschap van Vervoorn en zijn zuster wordt beheerd door de Stichting Mr C. en mej. M.M. Vervoorn. De opbrengst van het\n\n\n\nvermogen van de stichting komt deels ten goede aan ide\u00eble en culturele organisaties in Herwijnen en andere plaatsen waar de stichting grond bezit.", "Dirk Bas Backer": "Kort na zijn geboorte vroeg en verkreeg Dirks vader bij K.B. van 6 november 1816, nr. 43, een naamswijziging. Voortaan ging het geslacht van mr. Willem Backer door het leven als Bas Backer. Opgroeiend in een familie van (semi-)overheidsfunctionarissen en regenten, koos Dirk eveneens voor een opleiding die hem een bestuurlijk ambt zou kunnen bezorgen. Na zijn rechtenstudie aan de Universiteit van Amsterdam in 1842 te hebben voltooid, was hij van 1842 tot 1843 2de luitenant bij de Amsterdamse schutterij. In laatstgenoemd jaar benoemde koning Willem II hem op nog 26-jarige leeftijd tot burgemeester van Apeldoorn. Ook na zijn abdicatie in oktober 1840 vertoefde koning Willem I, in tegenstelling tot zijn zoon, geregeld op Het Loo. De lokale bevolking en haar bestuurders leken zich in menig opzicht te schikken naar de onuitgesproken verlangens van de koninklijke hofhouding. Wangeluiden werden niet gehoord. Maar in 1843, het jaar van overlijden van de oud-vorst en het aantreden van Bas Backer als burgemeester van Apeldoorn, had het er veel van weg dat de druk van bovenaf wegviel. Plots werden kritische geluiden over het reilen en zeilen van het Apeldoorns gemeentebestuur gehoord. Met name de Kaleidoskoop , het nieuws- en advertentieblaadje voor Apeldoorn, Deventer en Zutphen, roerde zich vanaf 1846 in zijn kolommen tegen de gevestigde orde, ook tegen die te Apeldoorn. Bas Backers eerste jaren gingen dan ook gebukt onder verscheidene bestuurlijke crisissen, die in het openbaar werden \u2018uitgevochten\u2019. Waar het grote publiek tot dan overal buiten gehouden kon worden, zorgde nu het genoemde lilliputblaadje voor de nodige informatie. Zo bleek Apeldoorn met Heerde, Epe en Hattem zich in een geldverslindend grindwegproject, aan te leggen langs het Apeldoorns Kanaal, te hebben gestort. Genoemde gemeenten moesten grote schulden aangaan om de kosten van de aanleg enigszins in toom te houden. Verder kreeg Apeldoorn te maken\n\n\n\nmet allerlei onderwijskwesties, handelend over bevoegdheden en beleidmakerij. De plaatselijke schoolcommissie en de Gelderse schoolinspecteur Robid\u00e9 van der Aa stonden lijnrecht tegenover elkaar. De commissie meende meer rechten te hebben over het plaatselijke lager onderwijs. Bas Backer wist een moeizaam compromis te bewerkstelligen. Ook bleken verscheidene ingezetenen oude marken-, weg- en havenkomrechten te zijn ontnomen en waren voor sommigen de jaarlijkse gemeentelijke patentbelastingen op een wel heel curieuze wijze tot stand gekomen. De ene na de andere affaire kwam op Bas Backer af. Noodgedwongen pleegde hij in deze jaren meer overleg met de plaatselijke kantonrechter, mr. J.F.B. van Hasselt, hoe de heikele kwesties op te lossen, dan met zijn eigen gemeentebestuur. De leden van dit bestuur waren teveel direct betrokken bij de verschillende affaires. Ook hier stond Bas Backer een voorzichtig toegevend beleid voor. Sociaal-economisch waren de eerste decennia van zijn burgemeesterschap jaren van moeite en zorg. In die jaren grepen klimatologische omstandigheden diep in in het leven van de werkende, maar vooral van de werkloze bevolking. Zo werden de jaren 1844-1846 gekenmerkt door misoogsten, ziekten onder de gewassen, bedroevende handelsresultaten, strenge winters en te natte of te hete zomers. De schuldvraag van de hierdoor ontstane bittere sociale ellende uit deze en vorige jaren werd door de getroffenen en de meer geletterden op den duur gelegd bij het als krakkemikkig ervaren bestuurlijk bestel. Het jaar 1848 was zowel internationaal als nationaal een jaar van beroering. Economische en sociale spanningen kwamen het eerst tot uitbarsting in Parijs, Wenen en Frankfurt. In maart was er in Den Haag en in enkele andere Nederlandse steden, waaronder Zwolle, eveneens sprake van onrust onder werkvolk en kleine burgerij. Koning Willem II besloot nog dezelfde maand tot de instelling van een grondwetcommissie onder leiding van J.R. Thorbecke. Nog hetzelfde jaar was de grondwet gereed. Het gevolg hiervan was dat de grondwetswijziging eveneens een nieuw provinciaal en gemeentelijk bestuur verlangde. De nieuwe Provincie- (1850) en Gemeentewet (1851) vereisten van de toenmalige bestuurders een andere wijze van besturen en vergaderen. Voor de Apeldoornse burgemeester kregen de ontwikkelingen vooral vanaf 1849 een extra dimensie. In dat jaar overleed koning Willem II en werd hij opgevolgd door zijn oudste zoon. In tegenstelling tot zijn vader vertoefde Willem III wel regelmatig op Het Loo. In de voorafgaande jaren had zich onder een deel van de plaatselijke burgerij een politieke stroming ontwikkeld die aansloot bij liberalen van de signatuur Thorbecke. Nu de nieuwe koning zich al vanaf het begin royaal opstelde naar de plaatselijke ingezetenen \u2013 met name onvermogenden konden op geldelijke steun rekenen \u2013 , vond een deel van Apeldoorns welgestelden dat het maar gedaan moest zijn met allerlei liberale geluiden. In 1850 werden de eerste rechtstreekse provinciale en in 1851 de eerste rechtstreekse gemeentelijke verkiezingen gehouden. Dirk Bas Backer stelde zich daarbij met succes beschikbaar voor een plaats in de Gelderse Staten. Hij moest het opnemen tegen het Apeldoornse \u2018enfant-terrible\u2019 Peter Kok Ankersmit, plaatselijk ondernemer en op dat moment vurig linksliberaal. Bas Backers tegenstanders verweten nu de Apeldoorns burgemeester aanvoerder te zijn van wat zij noemden de \u2018hofkliek\u2019-partij, die enkel de belangen van de koning en niet die van het kiezersvolk diende. Hiermee deden ze hem, zo bleek later, onrecht. Bij de verkiezingen van oktober 1851 vond een ware aardverschuiving plaats. Met een bijna geheel nieuw gemeentebestuur moest Dirk Bas Backer zien te wennen aan de (on)mogelijkheden die de Gemeentewet van 1851 hem bood. Waar elders met moeite afscheid genomen kon worden van oude gebruiken en gewoonten, liet de Apeldoornse burgemeester onmiddellijk zien welke voordelen de nieuwe Gemeentewet had. Binnen enkele jaren werd het onderwijs naar een hoger plan getild, ook al legde de Onderwijswet van Van Brugghen (1857) gemeentebesturen zware \ufb01nanci\u00eble verplichtingen op. Voorts werden projecten tezamen met buurgemeenten aangegaan, zij het met wisselend succes. Ze gaven Apeldoorn een betere aansluiting met de rest van de Veluwe. Zo werd het Apeldoorns-Dierens kanaal gegraven, en de weg Apeldoorn-Ede werd beter begaanbaar, vooral gedurende de winterperiode. Allerlei initiatieven om de inmiddels grootste plaats op de Veluwe een spoorwegaansluiting te geven, werden vanwege de (nog) te hoge kosten voorlopig op de lange baan geschoven. Bas Backers verdiensten voor een groot deel van de Veluwe liggen nog op twee andere terreinen. Ten eerste was hij, samen met enkele leden van de Kamer van Koophandel, direct betrokken bij de oprichting van de Spaar- en Hulpbank, vestiging Apeldoorn, op 1 januari 1856. Deze instelling, voortgesproten uit eerdere initiatieven van de Maatschappij tot Nut van \u2019t Algemeen, afdeling Apeldoorn, heeft menig (kleine) ondernemer en landbouwer voortgeholpen door aan hen geld te lenen tegen zeer schappelijke renten.\n\n\n\nDaarnaast werden spaargelden van particulieren \u2018wijs\u2019 beheerd. Vooral in de jaren \u201970 van de 19de eeuw kon menig bedrijf met geld van de bank succesvol zijn en blijven. Mede daardoor werd in de regio Apeldoorn de werkgelegenheid bevorderd en nam de armoede er (tijdelijk) af. Pas op 17 december 1895 zou Bas Backer het voorzitterschap van de bank neerleggen. Bestuurder en (gematigd) liberaal als Bas Backer was, heeft hij eveneens aan de basis gestaan van de oprichting en de ontwikkeling van verschillende liberale Veluwse kiesverenigingen. Samen met jhr. mr. J.F.H. van der Feltz werd in de jaren \u201960 van de 19de eeuw, in de aanloop van willekeurig welke verkiezing ook, door hen beiden, later geholpen door anderen, een liberale kiesvereniging ad hoc opgericht. De kiezers werd in de eerste plaats door \u2018grote\u2019 advertenties in regionale kranten en ten tweede door het organiseren van plaatselijke bijeenkomsten erop gewezen dat actieve deelname aan verkiezingsronden van het allergrootst belang was. Tijdens die verkiezingsavonden werden de speci\ufb01eke bestuurlijke en maatschappelijke deugden van de door Bas Backer en Van der Feltz gepromote kandidaten uitvoerig besproken. Soms werd echter de tegenkandidaat meer geprezen dan de eigen te kiezen man, omdat diens \u2018bestuurlijke\u2019 kwaliteiten zwaarder \u2018wogen\u2019. Op 11 augustus 1877 vond de oprichting plaats van de liberale kiesvereniging De Veluwe. Het initiatief hiertoe was al in 1875 van mr. Dirk Bas Backer uitgegaan, die ook het voorbereidend werk verrichtte. Na zijn afscheid als burgemeester van Apeldoorn op 31 juli 1864, wijdde Bas Backer zich volledig aan het meebesturen van Gelderland. Vanaf zijn eerste verkiezing tot Gelders statenlid in 1850 is hij deze functie tot 1889 onafgebroken blijven vervullen. In het jaar van zijn afscheid als burgemeester van Apeldoorn (1864) werd hij bovendien lid van Gedeputeerde Staten, en wel tot 1888. Van zijn Gelderse Statenactiviteiten is weinig concreets te zeggen, omdat de notulen van de vergaderingen wel de besluiten van het college als geheel, maar niet de op- en aanmerkingen van ieder lid afzonderlijk vermelden. Bas Backer trad menigmaal toe tot zogeheten bemiddelings- en adviescommissies betreffende (regionale) bestuurlijke kwesties. Zijn jarenlange ervaring met de praktijk van de provinciale en gemeentelijke wet- en regelgeving, naast zijn gedetailleerde kennis van lokale omstandigheden, maakte hem hiervoor uitermate geschikt. Telkens wanneer hij aan weer een Statenverkiezing meedeed, roemden zijn medestanders juist deze kennis van zaken. Zijn bestuurlijke kwaliteiten werden meer dan eens door anderen \u2018benut\u2019, wanneer er weer eens een commissie- of bestuurslid nodig was. Zo was hij namens Apeldoorn betrokken bij de prestigieuze organisatie die heeft geleid tot de onthulling in 1869 van het \u2018Nationaal gedenkteken van het herstel van de Nederlandsche onafhankelijkheid in 1813\u2019 in Den Haag. Na 1889 trok Dirk Bas Backer zich terug uit het openbare leven. Voor zijn verdiensten voor met name de Gelderse samenleving werden hij en zijn familie tot drie keer toe onderscheiden. Hijzelf werd ridder in de Orde van de Nederlandse Leeuw en in de Orde van de Eikenkroon. Bij K.B. van 16 juli 1895, nr. 42, werd zijn familie in zowel mannelijke als vrouwelijke lijn verheven tot de Nederlandse adel, en mochten hij en zijn afstammelingen voortaan de predikaten jonkheer, c.q. jonkvrouw voeren. Op bijna 80-jarige leeftijd overleed jhr. mr. Dirk Bas Backer op 17 april 1896 in de gemeente waarvan hij bijna 21 jaar het burgemeesterschap bekleedde.", "Frederik Johan van Isendoorn \u00e0 Blois": "Frederik Johan verloor zijn vader in 1703. Deze sneuvelde in 1703 tijdens de Spaanse Successieoorlog in de slag bij Ekeren (in de buurt van Antwerpen). Deze gebeurtenis werd op het kasteel Cannenburch vereeuwigd in een schilderij van Johan Henrik dat in de ontvangsthal van het kasteel werd aangebracht. Frederiks oudere broer, Elbert, overleed in 1712. Frederik Johan trouwde in 1726 met Anna Margaretha van Renesse (1703-1775). Zij was afkomstig uit het prinsbisdom Luik en de erfdochter van Maximilian Henri rijksgraaf van Renesse (1655- 1716) en Margaretha Elisabeth Sophia van Stepraedt (overleden in 1726). Uit het huwelijk van Frederik Johan en Anna Margaretha kwam een zestal kinderen voort. Niet de oudste zoon uit hun huwelijk, Johan Hendrik (17271800) maar de tweede zoon, Reinder Carel (17281802) werd in 1776 na het overlijden van zijn moeder, beleend met de Cannenburch. De bezittingen van de familie Van Isendoorn \u00e0 Blois omvatten in de 18de eeuw een twintigtal boerderijen in de gemeente Epe en tevens een groot aantal watermolens in het dorp Vaassen in de omgeving van het huis Cannenburch, terwijl Anna Margaretha van haar vader vele heerlijkheden in de Zuidelijke Nederlanden erfde. E\u00e9n van de opmerkelijkste aspecten van het beheer van de bezittingen bij het kasteel Cannenburch was de grote bemoeienis van de familie Van Isendoorn \u00e0 Blois met de lokale nijverheid. Rond het kasteel lagen vanaf het einde van de 17de eeuw een kleine twintig watermolens. De meeste daarvan waren papiermolens waar handgeschept papier werd vervaardigd. Verder waren er nog enige kopermolens, waar onder meer duitenplaten voor de Verenige Oostindische Compagnie werden gemaakt, en twee korenmolens. Frederik Johan en Anna Margaretha waren eigenaars van deze molens en als zodanig verantwoordelijk voor het in goede staat houden van de bedrijven en waterwerken. De beken waaraan de watermolens lagen voorzagen de vijvers rond het kasteel van schoon helder water. Frederik Johan maakte net als zijn vader carri\u00e8re in het leger van de Republiek der Zeven Verenigde Nederlanden. Zijn katholieke afkomst vormde daarvoor geen beletsel. Hij doorliep een groot deel van zijn carri\u00e8re in het regiment van zijn oom, Reinder van Reede Ginckel (1678-1747). De twee oudste zoons van Frederik Johan waren eveneens cavalerieof\ufb01cieren. In 1732 vinden wij Frederik Johan als sergeant-majoor en in 1740 als luitenant-kolonel en feitelijke bevelhebber in het regiment Van Reede. In 1742 verkreeg hij bovendien de staffunctie van generaal-majoor. Toen Reinder van Reede in 1747 stierf werd Frederik Johan automatisch bevorderd tot kolonel. Het commando over dit regiment verkreeg hij in tegenwoordigheid van zijn vrouw in datzelfde jaar 1747 uit handen van stadhouder Willem IV. In hetzelfde jaar verwierf hij de staffunctie van luitenant-generaal, een functie die, meer dan het ge\u00ebrfde regimentscommando, een erkenning inhield van zijn militaire kwaliteiten. Deze bevordering hield verband met het optreden van Frederik Johan in de Oostenrijkse Successieoorlog (1742-1748), over welke periode hij een dagboek heeft nagelaten. Het grootste gedeelte van zijn militaire carri\u00e8re doorliep Frederik Johan in vredestijd en was hij meestal met zijn regiment in Utrecht en ook wel in Nijmegen gelegerd. Op hoge leeftijd werd Frederik Johan van Isendoorn \u00e0 Blois tenslotte nog gepromoveerd tot generaal der Staatse cavalerie. Naast deze militaire had Frederik Johan ook enige bestuurlijke functies. Toegang tot de Veluwse ridderschap had hij als katholiek niet, maar wel was hij ambtsjonker van het schoutambt Epe, dat de dorpen Epe, Oene en Vaassen omvatte. In die functie hield Frederik Johan het toezicht op het beheer van de kerkgoederen in het schoutambt, was verantwoordelijk voor de inning en afdracht van enkele belangrijke belastingen, \n\n\n\n \n\nmet name die op onroerend goed, en zat ook in het Veluwse landgericht. Tevens was Frederik Johan dijkgraaf van de oostelijke Veluwe. Dit waterschap omvatte de gehele oostelijke Veluwe binnen de driehoek Beekbergen, Voorst en Hattem. Ten slotte werd Frederik Johan in 1751 jachtraad van de Veluwe. In de beginjaren van hun huwelijk zaten Frederik Johan en Anna Margaretha opgescheept met de schulden die Margaretha van Isendoorn-van Reede en haar dochter Odilia van Isendoorn hadden opgebouwd. Die schulden waren de oorzaak dat een groot deel van de inboedel van de Cannenburch in het eerste kwart van de 18de eeuw verkocht moest worden, zodat Frederik Johan en zijn vrouw bij het begin van hun huwelijk een vrijwel leeg huis aantroffen. De schulden, die rond 1726 een omvang hadden van maar liefst 100.000 gulden, konden in de loop van de volgende decennia worden afgelost en omstreeks het midden van de eeuw verkeerden Frederik Johan en zijn vrouw in goeden doen. De omvang van hun vermogen kan dan worden geschat op bijna een miljoen gulden, waarvan meer dan de helft bestond uit de bezittingen in de Zuidelijke Nederlanden. Deze periode was de glorietijd van het geslacht Van Isendoorn \u00e0 Blois. Onder Frederik Johan en Anna Margaretha van Renesse werd het kasteel Cannenburch uitgebreid met twee grote koetshuizen op het voorplein. Ook werd de toegangsbrug tot het kasteel verplaatst en deze ligt nu niet meer tegen, maar links van de voortoren. Het park bij het kasteel, dat onder zijn moeder in verval was geraakt, werd hersteld, maar een grote belangstelling voor parkaanleg schijnt het echtpaar Van Isendoorn-Van Renesse niet gehad te hebben. Wel kreeg het kasteel een nieuwe, zeer rijke, inboedel en een grote verzameling familieportretten, deels afkomstig van de bezittingen in de Zuidelijke Nederlanden, en werden er verbouwingen binnen het kasteel verricht. De levensstandaard van het gezin Van Isendoorn was hoog, alhoewel niet exorbitant. Zij waren in de 18de eeuw rijk genoeg om een reis naar Parijs, bekend als \u2018de bodemloze put aan de Seine\u2019, te ondernemen, en de twee oudste zoons maakten, zoals gebruikelijk was voor kinderen uit de Nederlandse elite, in 1750 een grand tour naar Itali\u00eb. Hun jongste broer volgde in 1767. Op het kasteel werkte ongeveer twintig personeelsleden, hetgeen voor Veluwse begrippen uitzonderlijk veel was. Van het priv\u00e9leven van Frederik Johan is slechts een aantal details bekend. Uit de boekhouding van Anna Margaretha van Renesse valt op te maken dat het gezin Van Isendoorn sterk geworteld was in Vaassen, waar onder andere sedert 1706 een schuilkerk voor de Vaassense katholieken bestond die in bezit was van het geslacht Van Isendoorn. Slechts een enkele maal werd een bezoek aan Den Haag of Amsterdam gebracht. Opvallend is dat op de Cannenburch veel verschillende kranten werden gelezen uit Holland, de Zuidelijke Nederlanden en ook uit Keulen. Frederik Johan stond, vooral vanwege zijn militaire loopbaan, in contact met vele andere adellijke geslachten en had ook contacten met de stadhouders op Het Loo, waar de familie Van Isendoorn weleens op theevisite ging. Het gezin bracht de zomermaanden meestal door op het kasteel Dessener, bij Wintershoven in de Belgische provincie Limburg. Bij deze jaarlijkse reis naar het zuiden gebruikten zij gewoonlijk twee koetsen en een wagen voor de bagage. Op deze reizen gingen ook jachthonden mee. Ook uit andere bronnen valt op te maken dat de heer van Cannenburch een jachtliefhebber was en graag jaagde op wilde zwijnen. Verder weten we dat er op de Cannenburch gemusiceerd werd: er stond een klavecimbel op het kasteel, en uit het journaal van Justinus de Beyer kan worden opgemaakt dat Frederik Johan een niet onverdienstelijk vioolspeler was. Frederik Johan en zijn vrouw zijn in Vaassen begraven.", "Hendrik Koekoek": "\u2018Boer Koekoek\u2019 en \u2018de hofnar van het Binnenhof\u2019 zijn twee van de talloze benamingen in de media voor Hendrik Koekoek. Deze veehouder was de leider van de Boerenpartij, die hij van 1963-1981 vertegenwoordigde in de Tweede Kamer, van 1962-1963 in de Provinciale Staten van Gelderland en van 1962-1970 in de gemeenteraad van Ede. Koekoek groeide op in het Drentse Hollandscheveld in een Nederlands-hervormd gezin met zeven kinderen. Na zijn lagereschooltijd werkte hij mee in het pluimveebedrijf van zijn vader. Omdat Hollandscheveld hem begon te vervelen, was Koekoek blij dat hij in 1931 in militaire dienst moest. Hierna ging hij werken bij andere boeren. In 1939 werd hij gemobiliseerd in de buurt van Wageningen. Hij werd ingekwartierd bij het boerengezin Van Zetten, waar zijn oog viel op de dochter des huizes. Ze trouwden in 1942. Toen de Tweede Wereldoorlog uitbrak, vocht Koekoek mee op de Grebbeberg. Na een korte periode van krijgsgevangenschap keerde hij terug naar zijn ouderlijk huis. Ook na zijn huwelijk bleef hij daar enige tijd wonen, omdat de door hem gekochte boerderij in Bennekom vanwege een pachtkwestie niet vrijkwam. In 1943 werd Koekoek gearresteerd en bracht hij zeven maanden in de Scheveningse gevangenis door. De reden van zijn arrestatie is niet duidelijk: Koekoek hield het op ondergrondse activiteiten, verzetsmensen op zwarte handel. Na zijn gevangenschap moest hij naar Duitsland om dwangarbeid te verrichten. In 1944 keerde hij terug en betrok met zijn vrouw de boerderij van zijn schoonouders in Ommeren. Pas in 1947 konden ze terecht in hun boerderij in Bennekom. Uit onvrede over de vergaande overheidsbemoeienis met de landbouwsector richtte Koekoek in 1946 de Landelijke Vereniging voor Bedrijfsvrijheid in de Landbouw (BVL) op. De leden noemden zich Vrije Boeren. De BVL, onder voorzitterschap van Koekoek, pleitte voor een vrije economie. De BVL was verder tegen het Landbouwschap, dat het Rijk in 1954 instelde om de belangen te behartigen van de boeren, die daarvoor verplicht een hef\ufb01ng moesten betalen. Koekoek zegde in 1956 zijn lidmaatschap op van de CHU, omdat hij vond dat deze politieke partij te weinig deed om het landbouwbeleid te veranderen. Twee jaar later richtte hij de Boerenpartij op. Koekoek werd partijvoorzitter en hoofdredacteur van het partijblad De Vrije Boer . De in 1958 gehouden gemeenteraadsverkiezingen leverde de Boerenpartij twee zetels op: \u00e9\u00e9n in Zelhem en \u00e9\u00e9n in Valburg. In 1961 weigerde Koekoek een hef\ufb01ng van het Landbouwschap te betalen. De overheid liet daarop beslag leggen op een van zijn weilanden. Koekoek organiseerde vervolgens met E.J. Harmsen, de secretaris van de Boerenpartij, een demonstratie. Met enkele honderden boeren blokkeerden ze een drukke weg even buiten Nunspeet. De pers rukte uit en gaf Koekoek gelegenheid zijn standpunten duidelijk te maken. De publiciteit leverde de Boerenpartij bij de Provinciale Statenverkiezingen van 1962 een zetel op in Gelderland. Koekoek nam de zetel zelf in, maar stond die in 1963 af aan een andere Boer omdat hij het te druk had. Bij de gemeenteraadsverkiezingen in 1962 veroverde de partij enkele zetels. Koekoek nam zelf zitting in de raad van Ede. Hij was er tot 1970 raadslid. Twee maanden voor de Tweede-Kamerverkiezingen van 1963 werden drie Vrije Boeren in Hollandscheveld uit hun huizen gezet, omdat ze weigerden de heffingen van het Landbouwschap te betalen. Honderden boeren protesteerden en bekogelden de vele aanwezige agenten, maar konden de ontruimingen niet voorkomen. In de pers werden de gebeurtenissen breed uitgemeten. Koekoek en de Boerenpartij pro\ufb01teerden hiervan; bij de Kamerverkiezingen haalde de partij 2,1% van de stemmen, hetgeen drie zetels opleverde. Koekoek werd Tweede-Kamerlid. In de Kamer was Koekoek niet geliefd. Hij kon er erg ongenuanceerd uit de hoek komen en had weinig constructieve voorstellen. Hij viel ook op vanwege zijn Drentse accent en werd volgens eigen zeggen uitgelachen. De Kamerleden dachten anders over Koekoek dan veel kiezers. In een commentaar in Het Parool omschreef N. Cramer het verschil in waardering aldus:\n\n\u201cIn het parlement fungeert hij eerder als een lachertje dan als een politiek leider in opkomst. Daarbuiten ziet men hem [...] toch wel als een leuke man, die de andere dooie dienders in de Kamer soms toch wel eens \ufb02ink zegt waar het op staat.\u201d\n\nIn 1966 beleefde de Boerenpartij in electoraal opzicht een hoogtepunt. Bij de Statenverkiezingen werd 6,7% van de stemmen gehaald (44 zetels). In Gelderland en Noord-Holland zaten de meeste Boeren in de Staten: zes. In de Eerste Kamer namen twee Boeren zitting. Bij de raadsverkiezingen deed de Boerenpartij het met 8,8% (204 raadszetels) nog beter. De Kamerverkiezingen van 1967 verliepen minder gunstig. De Boerenpartij haalde nog slechts 4,8% van de stemmen, goed voor zeven Kamerzetels. De teruggang was te wijten aan de \u2018affaire Adams\u2019. Het EersteKamerlid H. Adams van de Boerenpartij bleek \u2018fout\u2019 te zijn geweest in de Tweede Wereldoorlog. Hoewel het hele land viel over deze man, stelde Koekoek geen onderzoek in en schorste hem niet. Uiteindelijk stapte Adams zelf op als senator. Veel Boerenpartij-leden en -kiezers begrepen niet waarom Koekoek Adams niet openlijk had veroordeeld. Koekoek was geen gemakkelijke man om mee samen te werken. Hij gaf andere BP-leden geen ruimte idee\u00ebn of kritiek te leveren. Ook kwam het geld voor de partij op Koekoeks priv\u00e9-rekening en legde hij daarover geen verantwoording af. Vanwege zijn autoritaire optreden stapten in 1968 vier Tweede-Kamerleden van de Boerenpartij uit de fractie. Onder hen was partijsecretaris Harmsen, met wie Koekoek jarenlang had samengewerkt. In 1971 stapte opnieuw een Kamerlid uit de Boerenfractie. De ruzies en scheuringen deden de Boerenpartij geen goed. Bij de Statenverkiezingen van 1970 verloor de BP 36 van de 44 zetels. In de Staten van Gelderland ging de partij terug van zes naar twee. Bij de gemeenteraadsverkiezingen verloor de Boerenpartij vrijwel alle zetels. Bij de Tweede-Kamerverkiezingen in 1971 kreeg de Boerenpartij nog slechts 1,1% van de stemmen. De ene zetel die dat opleverde werd door Koekoek ingenomen. In 1972 leefde de Boerenpartij weer op. Bij de Kamerverkiezingen kreeg de partij 1,9% van de stemmen (drie zetels). Bij de Statenverkiezingen van 1974 ging het nog beter. De partij kreeg 3,1 procent van de kiezers achter zich (17 Statenzetels). Dit succes was te danken aan de carnavalskraker die Koekoek samen met Vader Abraham zong. Het lied \u2018Den Uyl is in de olie\u2019 bereikte de eerste plaats in de hitparade. Na de Kamerverkiezingen van 1977 was Koekoek\n\n\n\n\n\nweer de enige Boer in de Tweede Kamer. De teruggang zette zich nu door. Bij de Statenverkiezingen van 1978 gingen alle zetels verloren. En in 1981 \u2013 Koekoek had de naam van de partij inmiddels gewijzigd in Rechtse Volkspartij (RVP) \u2013 haalde de partij geen zetel meer bij de Tweede-Kamerverkiezingen. Er was een einde gekomen aan het achttienjarige Kamerlidmaatschap van Koekoek. Daarna werd weinig meer van hem vernomen. Wel kwam hij nog in het nieuws vanwege een bekeuring voor het verwaarlozen van zijn beesten. Op 8 februari 1987 overleed Hendrik Koekoek in het streekziekenhuis in Bennekom aan de gevolgen van een hartaanval.", "Pieter Cornelis Mondriaan senior": "De vader van Pieter Cornelis Mondriaan had een deftige winkel voor haarverzorging en pruiken aan de Lange Poten in Den Haag. Zo raakte Pieter Cornelis van jongs af aan gewend aan de omgang met de gegoede burgerij, die zich de luxe van een exclusieve haardracht of een pruik kon permitteren. Even vanzelfsprekend raakte hij eraan gewend om met kunst om te gaan, wanneer hij de modellenboeken van zijn vader aanvulde met eigen pruikontwerpen. Maar vooreerst kreeg het onderwijs voorrang boven de kunst. Hij volgde de onderwijzersopleiding aan een der eerste scholen voor christelijk bijzonder onderwijs, \n\n\n\n\n\naan de Nobelstraat in Den Haag. Deze was vooral bekend als de eerste \u2018school van Groen\u2019, omdat Groen van Prinsterer er de oprichter van was. Mondriaan werd er gevormd door de omgang met sympathisanten van de R\u00e9veilbeweging en met Groen zelf. Vijf jaar was hij hulponderwijzer in Den Haag. In 1869 trouwde hij met Johanna Christina de Kok. In hetzelfde jaar werd hij benoemd in Amersfoort, waar gereformeerden en orthodox-hervormden juist de Vereeniging tot bevordering van Christelijk Nationaal Onderwijs hadden opgericht. Een dubbel woonhuis aan de Kortegracht werd ingericht als school met onderwijzerswoning. De Mondriaans trokken erin; hij werd het eerste schoolhoofd. Hun eerste vier kinderen werden hier geboren: Johanna Christina (1870), Pieter Cornelis (1872), Willem Frederik (1874) en Louis Cornelis (1877). Carel zou in 1880 in Winterswijk het levenslicht zien. Naast de aandacht die Mondriaan aan onderwijs en gezin wijdde, besteedde hij vele uren aan de actieve politiek. Hij bleef corresponderen met Groen van Prinsterer en vooral met Abraham Kuyper, toen deze diens leidersrol overnam. Het was Kuyper die Mondriaan inschakelde bij de voorbereidingen tot oprichting van de Anti-Revolutionaire Partij en bij het Anti-Schoolwet Verbond, dat streefde naar gelijkberechtiging van het protestants-christelijke onderwijs. Mondriaan schreef artikelen in De Standaard en andere kranten, verspreidde pam\ufb02etten en organiseerde discussieavonden en openbare debatten, waarbij hij antirevolutionaire kopstukken uitnodigde. Maar politiek en schoolstrijd brachten niet de resultaten die hij ervan verwachtte, en Mondriaan raakte meer en meer gedesillusioneerd. Gezondheidsklachten van zijn vrouw, veroorzaakt door het vochtige huis aan de gracht, waren mede een reden om Amersfoort te verlaten. Mondriaan solliciteerde in Winterswijk, waar hij werd aangesteld als hoofd van de School voor Christelijk Nationaal Onderwijs. Politiek bedreef hij daarna nog slechts op bescheiden schaal, vooral door het schrijven van artikelen voor De Graafschapper op regionaal en voor De Standaard op landelijk niveau. Ook bleef hij contact onderhouden met Kuyper. Dat Mondriaan, ondanks alle bewondering, geen slaafs volgeling was van Kuyper blijkt uit het feit dat hij niet meeging met de Doleantie van 1886, maar lidmaat bleef van de Nederlands Hervormde Kerk. Enige malen kreeg hij van Kuyper een andere betrekking aangeboden, onder meer als redacteur van De Standaard . Maar hij sloeg dit telkens af; in een brief uit 1882 schreef hij aan Kuyper: \u201cNaar U Eerw. weet, ben ik \u2018schoolman\u2019, d.w.z. bij voorkeur werkzaam, \u2019t meest op mijn gemak in een talrijke volksschool.\u201d De Zonnebrink, waar de familie Mondriaan de ruime onderwijzerswoning bij de ernaast gelegen school betrok, was een van de mooiste straten van Winterswijk. Het meestershuis was veel groter en beter dan dat in Amersfoort. Het had een ruime tuin, die aan de achterzijde uitzicht bood op de oude dorpskern. De hervormde Jacobskerk stak er hoog bovenuit. Tegenover de woning stond het in vakwerk opgetrokken Wevershuis, een voormalige handweverij. Daarnaast stonden de in 1870 gestichte Rijks Hoogere Burger School en een rijtje statige lerarenwoningen. Toch moet het Mondriaan ook in Winterswijk niet zo goed zijn bevallen. Verschillende sollicitaties, die alle op niets uitliepen, wijzen in die richting. Het leerlingenaantal, dat toch al terugliep, zakte onder Mondriaans bewind van 287 tot minder dan 150. Een hulponderwijzer moest worden ontslagen. Mondriaan kreeg problemen met ouders en het schoolbestuur. Er was waardering voor zijn culturele kennis en capaciteiten, maar men vond het afkeurenswaardig dat hij niet elke zondag naar de kerk ging en in plaats daarvan met zijn gezin ging wandelen. Telkens werd hem verweten dat\n\n\n\nhij zich zo afzijdig opstelde. In de notulen van 13 januari 1886 kan men lezen:\n\n\u201cBovendien bedroeft het het bestuur dat hij [Mondriaan, WS] zich zo beslist en stellig blijft onttrekken aan allen omgang en zulk een verkeerde toepassing geeft aan de spreuk: \u2018in ons isolement ligt onze kracht\u2019, in weerwil van de zoo hartelijke gesprekken, meermalen daarover met hem gevoerd.\u201d\n\nOp 26 mei van hetzelfde jaar was het nog niet beter:\n\n\u201cMet ernst en liefde spreken de Voorzitter, de leden Penninck en Te Winkel onbewimpeld en duidelijk hunne beschouwingen over den bestaanden toestand uit, en zijt de laatste, dat hij, ofschoon hij dit niet gemakkelijk nog eens weer uitspreekt, blijft bij de eens uitgesproken meening, dat alles den hoofdonderwijzer moet dringen om zich diep de overtuiging in te prenten dat hij Winterswijk voor zich geschikt en belangrijk moet achten; want daarin ligt het eenige, althans het eerste en voornaamste middel tot wegneming van wat de christelijke overeenstemming en het blijmoedig voortwerken verstoort.\u201d\n\nOngewoon scherpe bewoordingen! Meer waardering oogstte Mondriaan waarschijnlijk voor zijn artistieke prestaties ten dienste van het onderwijs. Zoals de vier kerstplaten die nog jaarlijks uit de kast worden gehaald voor de kerstviering op een school in de Winterswijkse buurtschap Henxel. Ze stellen de verkondiging aan de herders voor, de aanbidding door de herders, de aanbidding door de drie koningen en de lofzang van Simeon in de tempel. Duidelijk herkent men er de onderwijzer in met de lo-akte tekenen. Al in zijn Amersfoortse periode ontwierp Mondriaan grote platen die, als litho uitgegeven, in grote aantallen werden verspreid. Meestal waren het feest- en gedenkplaten met een overmaat aan details en symbolen. Gewoonlijk is in het midden de gebeurtenis uitgebeeld die de aanleiding was voor het ontstaan van de plaat. Daar omheen is een baaierd van portretten, liedteksten, guirlandes, vlaggen, wapens en wat al niet gevlochten. Onderdelen die men stuk voor stuk moet bezien of lezen. Het ingewikkeldst zijn de oudste platen. In enkele gevallen werd er een boekje bijgeleverd om alles voor de aandachtige beschouwer te verklaren. De platen geven een uitstekend beeld van Mondriaans denkwereld. Op de plaat Revolutie of Evangelie uit 1874 zet hij de portretten en symbolen van de (liberale) revolutie tegenover die van het protestantse Nederland. \u201cDat is in staatkundig opzicht: THORBECKE of GROEN VAN PINKSTEREN\u201d, aldus Mondriaan in zijn bijbehorende \u2018uitvoerige verklaring\u2019. De meeste aandacht spendeerde hij aan feest- en gedenkplaten. De Tachtigjarige Oorlog en het herstel van het Oranjehuis in 1813 waren favoriete thema\u2019s. Ter gelegenheid van koninklijke huwelijken en de kroning van prinses Wilhelmina in 1898 werden platen gemaakt. Naar aanleiding van deze laatste gelegenheid lezen we in de notulen van het schoolbestuur: \u201cEindelijk ontvingen de kinderen van het Gemeentebestuur een gedenkplaat, door Mondriaan ontworpen en bij Bred\u00e9e uitgegeven.\u201d En in 1901: \u201cNog wordt besloten [...] dat bij gelegenheid van het huwelijk van H.M. de Koningin, indien dit door de gemeente niet wordt gedaan, aan de kinderen een exempl. der plaat van Mr. Mondriaan zal worden gegeven, doch niet meer dan \u00e9\u00e9n in elk huisgezin.\u201d De platen werden dus door het gemeentebestuur verstrekt. Ze waren bedoeld voor het onderwijs of om in te lijsten en thuis op te hangen. Bij afname van grotere aantallen gold aanmerkelijke korting. Al op zeer jeugdige leeftijd zal de jonge Piet Mondriaan zijn vader hebben bezig gezien met het ontwerpen van herdenkingsplaten en wellicht daarbij ook hebben geholpen. Een duidelijk bewijs van de samenwerking tussen vader en zoon vormt een groot halfrond schilderij, getiteld Uw Woord is de Waarheid . Het ontstond naar aanleiding van het 25-jarig bestaan van de School voor Christelijk Nationaal Onderwijs in Winterswijk. In de notulen van het schoolbestuur leest men dat tot de voor de feestelijkheden aangebrachte versieringen behoorden \u201ceen door dhr. Piet Mondriaan levensgroot geteekend portret van Mr. Groen van Prinsterer, een portret van Willem den Zwijger, een schilderstuk (allegorie) van dhr. Piet Mondriaan [...]\u201d. Vrijwel zeker wordt met de allegorie gedoeld op Uw Woord is de Waarheid . De beide genoemde portretten zijn helaas verdwenen. Uw Woord is de Waarheid is kennelijk geschilderd door Piet junior, omdat de notulen bij Mondriaan senior nooit de voornaam vermelden en omdat hij \u2013 in tegenstelling tot zijn vader \u2013 de techniek van het olieverven beheerste. Maar het idee van de voorstelling is ongetwijfeld van Piet senior, omdat er dezelfde symbolen op voorkomen als op de plaat Revolutie of Evangelie : de zandloper als symbool van de tijd, de zeis van de dood, de fakkel van ijver en gloed, de duif van de oprechtheid, de palmtak van de overwinning, de vlam van de liefde. Uw Woord is de Waarheid is in verschillende opzichten symbolisch voor het geestelijk milieu waar de later zo beroemde schilder uit voortkwam. Tijdens zijn studie aan de Rijksacademie voor Beeldende Kunsten in Amsterdam en ook daarna kwam Piet nog regelmatig op bezoek bij zijn ouders aan de\n\n\n\nZonnebrink. Vanaf de achterzijde van de onderwijzerswoning tekende en schilderde hij de Jacobskerk, vanaf de voorzijde het Wevershuis. Speciale voorkeur genoten de kronkelige oude straatjes van de Lappenbrink. Een gouache van de Jacobskerk wordt wel \u2018de eerste Mondriaan\u2019 genoemd. Met vader Mondriaan als hoofdonderwijzer ging het intussen niet goed. Klachten stapelden zich op. Het schoolbestuur regelde een schikking, waarbij Mondriaan op 62-jarige leeftijd eervol zou worden ontslagen als hij daar vrijwillig om vroeg. Mondriaan had kennelijk weinig moeite de regeling te aanvaarden en in 1901 verhuisde de familie naar het Graaf Ottoplein in Arnhem. Hij maakte er zijn laatste feestplaten, tevens vertaalde en bewerkte hij er een vijftal zondagsschoolboekjes. Het zijn stereotiepe brave werkjes, die niet getuigen van andere inspiratie dan de wens een paar centen te kunnen bijverdienen. Slechts eenmaal gaat bij de geduldige hedendaagse lezer even een lampje branden, namelijk als hij Het kerstgeschenk des keizers doorneemt, dat door Mondriaan uit het Frans is vertaald en bewerkt. De hoofd\ufb01guur blijkt namelijk te beschikken over tekentalent. \u201cDe Tyrolerknaap is een geboren kunstenaar, Uwe Majesteit! [...] De jongen TEEKENT NIET, maar hij TOOVERT\u201d roept iemand uit. Als beloning mag de hoofdfiguur naar de Keizerlijke School voor Schoone Kunsten. Is dit ook een allegorie en dacht de bejaarde schrijver hier aan zijn oudste zoon, die werkte aan een carri\u00e8re als kunstschilder? In 1921 stierf Pieter Cornelis Mondriaan, twaalf jaar na zijn vrouw. Beiden werden begraven op het kerkhof Moskowa in Arnhem.", "Allegonda Cornelia Oskamp": "In de tweede standplaats van Corries vader, Winterswijk, werd nog een dochter (Annie, 1914) geboren. Haar moeder werd daarna langdurig ziek en stierf. Op 9 november 1928 hertrouwde haar vader met Barbertje Johanna Schreuder (Texel 15 februari 1879 \u2013 Blaricum 30 mei 1960), weduwe van de Bredevoortse predikant Th.C. Frederikse. Zij bracht uit haar eerdere huwelijk drie kinderen mee. Tijdens de ambtstijd in Harlingen, de derde standplaats van ds. Oskamp, overleed Corries jongste broer (Adriaan, 1910-1931), en drie maanden later Anna Frederikse, de dochter uit het eerste huwelijk van Barbertje Schreuder. Uit Corries eigen levensverhaal blijkt dat haar peuter- en kleuterjaren onbezorgd waren. In de eerste Winterswijkse jaren (vanaf 1914) waren er evenmin echte zorgen. Maar vanaf haar zevende jaar kreeg het gezin te kampen met ziekte van de moeder; ze werd vaak buitenshuis verpleegd. Haar dood leidde ertoe dat \u2018de huishouddame-periode doorging\u2019. Hoogstwaarschijnlijk heeft de ervaring met de ziekelijkheid van haar moeder de keuze van Corries opleiding bepaald: \u201cDaar ik van dertien jaar af altijd al verpleegster wilde worden, werd de M.U.L.O. voor mij voldoende geacht.\u201d Direct na het behalen van het diploma (1928) zou zij aanvankelijk nog een jaar \u2018thuis aanpakken\u2019. Omdat haar vader nog in hetzelfde jaar hertrouwde, kon Corrie haar opleiding in het Diaconessenhuis Arnhem meteen beginnen. Na het vertrek van het gezin naar Harlingen was Arnhem echter te ver voor Corrie. Daarom ging ze als zeventienjarige naar de Cornelia Stichting in Beetsterzwaag, een inrichting voor Friese kinderen met secundaire TBC-aandoeningen, onder bestuur van het Haagse Diaconessenhuis Bronovo. Hier maakte ze het stervensproces voor het eerst van nabij mee. De leerling-verpleegster was \u2018vastgezet\u2019 (mocht niet van de kamer van de zieke af ) bij een ernstig ziek tienjarig jongetje, dat in haar armen stierf. Haar idealistische voorstelling van het \u2018diacones zijn\u2019 moest ze bijstellen. Daarom wilde ze beslist niet naar het geijkte volgende station in de opleiding kindergeneeskunde, namelijk Bronovo. Dankzij begrip hiervoor bij de besturend zuster (diacones die lid was van het bestuur) kon zij bij het Emma Kinderziekenhuis \n\n\n\nin Amsterdam haar opleiding \u2026. opnieuw beginnen, want die sloot niet aan op haar eerdere opleiding. De jonge verpleegster had wel \u00e9\u00e9n ding bereikt: \u2018naar een neutrale opleiding in een grote stad\u2019. Na voltooiing van de opleiding bekwaamde zij zich in de volwassenenverpleging in het Wilhelmina Gasthuis in dezelfde stad. Zoals zij ook bij andere verpleegstersin-opleiding had vastgesteld, had ze niet gericht nagedacht over de concrete toepassing van haar verworven kunde. Zo bleek zij vatbaar voor de oproep van haar in Eindhoven wonende stiefbroer Bram Frederikse. Het in een grote oude villa gevestigde Diaconessenhuis(je) daar startte in 1939 met nieuwbouw. Het verzoek om hier, na een periode als waarnemend besturend zuster tevens hoofd ziekenverpleging, in het sterk uitgebreide nieuwe ziekenhuis besturend zuster te worden, sloeg zij als onzinnig af. Tijdens de Tweede Wereldoorlog verpleegde ze een moeder die bevallen was van haar vijfde kind. Haar man, een notaris, deed samen met een zoon veel illegaal werk. Om de moeder na thuiskomt te ontlasten, hielp zuster Oskamp een poos in dit gezin. De verzorging van dit gezin stopte ze abrupt na het bombardement op de stad in september 1944. De Militair Geneeskundige Dienst plaatste haar achtereenvolgens in twee noodziekenhuizen: eerst in een klooster in Deurne, daarna in een huishoudschool in Eindhoven. De opgedane ervaring leidde vervolgens nog tot een detachering bij een noodziekenhuis in Hilversum (mei-juli 1945). Corries gebleken kwaliteiten bij de inzet in noodsituaties hadden haar naam bij het Rode Kruis gevestigd, zodat men haar inschakelde bij de opleiding voor verpleeghulpen ter uitzending naar Nederlands-Indi\u00eb. Tijdens haar zeven maanden durende opleiding werd ze plotseling doodziek: hersenvliesontsteking (meningitis). Dankzij uitstel van de herkeuring tot kort voor haar vertrek kreeg ze alsnog toestemming voor uitzending en kon ze vervolgens met een troepentransportschip meereizen. De inmiddels 35-jarige verpleegkundige kwam terecht in het 800 bedden tellende Militair Hospitaal in Tjimahi, acht kilometer ten westen van Bandoeng. Daar volgde een herhaling van de Eindhovense ervaringen uit de oorlog: door de nood geroepen te worden tot een zwaardere taak dan voorzien. Het hoofd van het hospitaal, dr. P. Bessem, verzocht Corrie de door haar verblijf in interneringskampen afgeknapte directrice verpleging op te volgen. Na drie dagen bedenktijd stemde zij hierin toe. Na twee jaar keerde ze in 1949 in Nederland terug. Aan het einde van haar verlofperiode dacht ze nog aan\n\n\n\n\nteruggaan. Ook de kerk van Indi\u00eb deed een beroep op haar. In diezelfde tijd kwam er ook een verzoek van het Diaconessenhuis Groningen om daar besturend zuster te worden. Ondanks het feit dat ze nu wist waar ze aan toe was, vond ze het een uiterst moeilijke beslissing. Uiteindelijk stemde ze toe en begon op 1 maart 1949 haar werkzaamheden, die zij zou voortzetten tot september 1958. Op 17 maart 1950 werd zuster Oskamp voor haar inzet in Indi\u00eb nog, met koninklijke goedkeuring, onderscheiden met de Medaille in Zilver van het Nederlandse Rode Kruis, de op \u00e9\u00e9n na hoogste onderscheiding van deze organisatie. Op 24 november 1952 werd ze in de A-kerk in Groningen ingezegend als diacones. De combinatie van het draaiende houden van een ziekenhuis en het meebesturen van een nieuwbouwproject betekende op de lange duur een aanslag op haar gezondheid. De artsen stelden haar voor een half jaar op non-actief. In die periode bereikte haar vanuit Arnhem de herhaling van een eerder verzoek uit 1956, namelijk om daar besturend zuster van het Diaconessenhuis te worden. De eerste keer had ze verontwaardigd gereageerd. \n\n\n\nOmdat, anders dan in 1956 en anders dan in Groningen, de beoogde Arnhemse invulling van de functie van besturend zuster \u201cmeer in de geestelijke opbouw zou liggen en ook de buiten het Huis werkende diaconessen zou betreffen\u201d, gaf zuster Oskamp nu wel gehoor aan de oproep. In een zojuist volledig van oorlogsschade hersteld en met moderne, geschonken, Amerikaanse bedden uitgerust ziekenhuis begon ze haar arbeid. Toen ze enige tijd in functie was, was duidelijk dat ze de beoogde taken mocht verrichten, maar er kwam, opnieuw, iets bij: \u201cLater bleek [\u2026..] dat mijn voorgangster geen verpleegster was geweest en het Bestuur pers\u00e9 in de opvolgster, \u00f3\u00f3k het beleid in het ziekenhuis wilde zien meebepaald.\u201d Inmiddels was ze de vijftig gepasseerd en had ze zich al meer dan dertig jaar als verpleegkundige ingezet, waarvan ook een aantal jaren als bestuurder. Of het alleen lag aan een gebrekkige afbakening van taken, met name in verhouding tot die van de medisch directeur dr. J.C. Kooijman, of aan een samenstel van factoren, het meebesturen in deze constellatie brak haar zodanig op dat ze afgekeurd werd. Ze was toen (in 1965) 53 jaar en \u2018behoorlijk opgesoupeerd.\u2019 In een van de ontspanningsweekenden van de verpleegsters op het Rhedense landgoed Heuven maakte ze kennis met de bewoonster, mej. L.H.C. Wurfbain. Deze nodigde haar uit om in haar kleine landhuis op verhaal te komen. Daarop ging de op de natuur en zuiverheid van lichaam en geest gerichte \u2013 tevens vegetarisch levende \u2013 diacones graag in. Nog v\u00f3\u00f3r haar afscheid van het Diaconessenhuis bracht jhr. dr. J.N. van der Does, chirurg in het Diaconessenhuis en hoofdbestuurlid van het Nederlandse Rode Kruis, haar op de hoogte van een mogelijke nieuwe taak. In Rheden, aanpalend aan Heuven, zou door het Rode Kruis een nieuw vakantiehuis voor lichamelijk gehandicapten worden ingericht. Na enkele maanden rust nam zij achtereenvolgens de inrichting en de leiding van dit huis, De Valkenberg, op zich (februari 1966-mei 1969). Bij haar afscheid werd ze onderscheiden met de Erkentelijkheidpenning met opdrachtinscriptie van het Nederlandse Rode Kruis. Vervolgens nam ze de zorg voor de landgoedeigenaresse zelf op zich, totdat deze overleed (7 juni 1976). Dit werk combineerde Corrie met het meebesturen van de Stichting Wurfbain\u2019s Hof, waarin het niet aan Natuurmonumenten verkochte deel van het landgoed was ondergebracht. Ook met Heuven verbonden is het op haar initiatief gebouwd huisje De Ontmoeting (1961) voor mensen die op verhaal wilden komen: \u2018Ontmoeting met God, met mensen en met de natuur\u2019. In deze periode kort na haar vijfenzestigste, voor het eerst in een zekere rust terugziend op haar arbeid tot dan toe, formuleerde ze haar levensvisie:\n\n\u201cIn de bijbel betekent [het] nu, als iemand [bij de geboorte] van Godswege bij de naam geroepen wordt = toestemming, maar ook gebod, verlof maar ook opdracht, om te midden van alle andere wezens, het wezen met deze concrete naam nu ook daadwerkelijk te zijn. D.w.z. enerzijds de jou gestelde maat niet te boven gaan (het gaat om mens zijn, dus geen \u00dcbermensch, want dan grijp je boven je maat), anderzijds ook niet onder de maat blijven, een onmens zijn. \u2019k Dacht dat dit alles ook ligt opgesloten in de doelstellingen, stelregels van het soroptimisme en ieder kan dit op allerlei manier en eigen wijze, naar dat vrouw \u2013 mens \u2013 zijn, invullen.\u201d\n\nMaar stilzitten deed ze nog allerminst. Ze ging door met deelname aan bevordering van ontmoeting en begrip over de grenzen \u2013 waar ze omstreeks 1965 mee begonnen was. Met andere christenen vond zij dat het hun plicht was de jonge, uiterst kwetsbare staat Isra\u00ebl solidariteit te betuigen. Dat deed zij door middel van materi\u00eble (verkoop van zelfgemaakte bloemenkaarten) en mentale ondersteuning van de nederzetting Nes Ammim (Banier der Volken, naar Jesaja 11:10) in Noord-Galilea. Maar ook ter plekke hielp zij. In 1983, op een van haar talrijke bezoeken, overhandigde ze een met een Arnhemse vriendin gemaakte vlag. Inmiddels was ze in 1979 verhuisd naar ArnhemZuid. Van daaruit bleef ze de constanten in haar leven trouw: zorg en aandacht voor anderen (oud-diaconessen), participeren in de modernisering van het diaconale werk (de in 1969 opgerichte Vereniging van Diakonale Werkers/Kring Gelderland), actieve deelname aan de beroepenclub voor vrouwen (Soroptimistenclub Arnhem-Oost) en het oecumenisch-christelijk werk, nu ook in Arnhem-Zuid. Maar ook: zuiverheid van lichaam, niet alleen middels het vegetarisme maar ook in haar meeleven met de bestrijding van drankmisbruik. Voor al deze inzet werd zij in 1997 benoemd tot lid in de Orde van Oranje-Nassau. Ook na haar verminderde mobiliteit en verhuizing naar verzorgingshuis Vreedenhoff bleef ze trouw, tot enkele weken voor haar dood, de weeksluitingen van de Arnhemse instelling voor opvang van ex-alcoholisten Redt Uw Kameraad meemaken en vormgeven. Corrie Oskamp overleed op 26 juni 2003. Haar lichaam werd begraven op Vrede Oord in Schaarsbergen, op een voor diaconessen bestemd gedeelte.", "Fred Sieger": "\u201cAls we het over inspiratie hebben, dan zou ik zeggen dat ik steeds weer het wonder van het leven onderga. Iedere dag opnieuw, en dan vooral de atmosfeer in de natuur. Mijn tuin is daar een voorbeeld van. Wat ik daar allemaal zie gebeuren, zie ontstaan, dat is voor mij \u00e9\u00e9n van de belangrijkste inspiratiebronnen. Verder probeer ik iedere dag te werken. Dat is wel het allerbelangrijkste, dat ik de mogelijkheid heb om te werken. En ik probeer met mijn werk de atmosfeer uit te drukken in kleur en vorm, die ik om me heen zie in dat wonderlijke leven.\u201d\n\nAan het woord is Fred Sieger, bij kunstliefhebbers ook wel bekend als \u2018Sieger van Zevenaar\u2019. Maar zijn wieg stond in Amsterdam. Hij werd geboren in de zomer van 1902 op de derde verdieping van een huis in de Nicolaas Beetsstraat. Tot halverwege de jaren \u201950 zou de nationale hoofdstad zijn woon- en werkplaats blijven. Begonnen als jongste bediende bij een bank\ufb01liaal van Pierson & Co. aan de Herengracht, besloot hij in 1928, na een decennium trouwe dienst, dat hij kunstenaar wilde worden. Een jaar eerder was hij in het huwelijk getreden met de danseres Kootje Sch\u00e4perk\u00f6tter, die haar eigen balletstudio dreef. Toen hij zijn beslissing nam, had Sieger al enkele schilderlessen achter de rug. Zijn eerste en enige leraar was Henk Melgers, een schilder uit Sloterdijk, die werkte in de trant van Vincent van Gogh. Vanaf eind jaren \u201920 ontwikkelde Sieger zich verder als autodidact. Zijn realistisch geschilderde stillevens uit die tijd kunnen gerekend worden tot de zogeheten Nieuwe Zakelijkheid. Andere werken tonen een meer na\u00efeve schilderstijl in navolging van Henri Rousseau.", "Ludolph Anne Jan Wilt baron Sloet": "De opvoeding en opleiding van Sloet junior waren overeenkomstig de maatstaven van het adellijke milieu waaruit hij afkomstig was. Op dertienjarige leeftijd werd hij naar het Instituut Van Kinsbergen in Elburg gestuurd. Nadat hij dit internaat voor adellijke jongens had doorlopen, schreef hij zich in 1824 in als student in de rechten aan de Universiteit van Utrecht. Hij rondde zijn studie in 1830 af door een promotie op een proefschrift met de titel De differentiis juris Francici et novi Belgici ratione testamentorum . Nog in hetzelfde jaar vestigde hij zich als advocaat in Zutphen. In de jaren die daarop volgden, begon Sloets ambtelijke en politiek-bestuurlijke loopbaan langzaam maar zeker gestalte te krijgen. Hij werd onder meer benoemd tot rechter-plaatsvervanger (1838) en houtvester (1841). Daarnaast werd hij gekozen als lid van Provinciale Staten (1840) en wethouder van Zutphen (1845). In deze stad maakte hij niet alleen de start van zijn opzienbarende loopbaan, maar hier nam ook zijn priv\u00e9leven een belangrijke wending. In 1834 trouwde hij met Jacoba Maria Visscher, een volle nicht van moederszijde. Nog een ander aspect van Sloets persoon kwam in Zutphen tot ontwikkeling: zijn actieve belangstelling voor de Gelderse geschiedenis. Uit het Zutphense archief putte hij de gegevens voor zijn eerste publicaties op dit terrein, waaraan hij later nog vele zou toevoegen. Een nieuwe fase brak aan door Sloets benoeming tot grif\ufb01er van Provinciale Staten van Gelderland met ingang van 1 januari 1848. Hij aanvaardde deze functie op een moment waarop zich grote veranderingen in het binnenlands bestuur aan het voltrekken waren. Niet alleen een nieuwe Grondwet (1848), maar ook een nieuwe Provinciewet (1850) en een nieuwe Gemeentewet (1851) kwamen in deze jaren tot stand. Juist in Gelderland gingen de veranderingen niet ongemerkt voorbij, omdat zich hier de tegenstellingen tussen voorstanders van het oude en het nieuwe stelsel sterk toespitsten. Dit kwam onder meer tot uiting in een ernstig con\ufb02ict tussen de Gelderse Commissaris des Konings W.A. baron Schimmelpenninck van der Oije en Thorbecke, waarbij Sloet door Thorbecke een verrassende rol kreeg toebedeeld. In 1852 deed laatstgenoemde aan koning Willem III het verzoek om Schimmelpenninck te ontslaan en in zijn plaats Sloet tot commissaris te benoemen. Uit loyaliteit naar Schimmelpenninck weigerde Sloet echter hieraan mee te werken, zodat niet hij maar L.G.A. graaf van Limburg Stirum werd benoemd. Uit deze gang van zaken blijkt duidelijk dat Thorbecke groot vertrouwen in Sloet had. Dit berustte enerzijds op de capaciteiten die hij hem toedichtte, anderzijds op de gelijkgestemde politieke gezindheid. Sloet was overtuigd liberaal en groot voorstander van de hervormingen die Thorbecke doorvoerde. Zijn werk als griffier bracht met zich mee dat Sloet zich intensief bezighield met alles wat zich in Gelderland afspeelde. Zijn betrokkenheid blijkt onder meer uit publicaties van zijn hand, zoals de Beschrijving van den watervloed in Gelderland in Maart 1855 (samen met H.F. Fijnje, Arnhem 1856) en de Bijdragen tot de kennis van Gelderland (Arnhem 1852-1855). In deze periode is hij ook begonnen met de bewerking van een oorkondenboek van Gelderland, dat het sterk verouderde Charterboek van de Hertogen van Gelderland en graaven van Zutphen van Pieter Bondam uit de jaren 1783-1806 moest gaan vervangen. Zijn activiteiten als onderzoeker en publicist brachten hem tot een opmerkelijk initiatief. Als bestuurslid van het Arnhemse geschiedkundige genootschap Prodesse Conamur wist hij te bewerken dat de bibliotheek van dit genootschap in 1851 met die van de provincie, de gemeente Arnhem en het gerechtshof werd samengevoegd tot \u00e9\u00e9n nieuwe, openbare bibliotheek, de voorloper van\n\n\n\nde huidige Stichting Arnhemse Openbare en Gelderse Wetenschappelijke Bibliotheek. Een eervolle erkenning van zijn wetenschappelijk werk was zijn benoeming in 1856 tot lid van de Koninklijke Academie van Wetenschappen. Na een kort intermezzo vanaf 1860 als voorzitter van de Raad van Toezicht op de Spoorwegdiensten werd Sloet op 23 juni 1861 benoemd in het hoogste ambt dat een Nederlands onderdaan op dat moment kon vervullen: gouverneur-generaal van Nederlands-Indi\u00eb. Inmiddels was in het jaar daarvoor zijn vader overleden en had hij het ouderlijk huis De Beele ge\u00ebrfd. Zijn jongere broer had uit de nalatenschap het huis Oldhuis onder Vollenhove gekregen. Sloet noemde zich nu niet langer, zoals zijn vader, Sloet tot Oldhuis, maar Sloet van de Beele. Over zijn regime als gouverneur-generaal kan worden gezegd dat hij een aantal belangrijke hervormingen wist door te voeren die de inlandse bevolking zeer ten goede kwamen. Toch is het de vraag of de rol van staatsman hem werkelijk paste. Daarvoor had hij waarschijnlijk een te bescheiden en zachtmoedig karakter. Dat deze periode als een ongelukkige fase in zijn leven moet worden beschouwd, hangt vooral ook samen met de afloop ervan. Op 18 september 1866 kreeg Sloet, op eigen verzoek, eervol ontslag. Waarschijnlijk hield dit verband met de gezondheidstoestand van zijn echtgenote, die nog geen maand later, op 13 oktober, overleed. Op de vijfentwintigste van dezelfde maand legde hij zijn functie definitief neer en vier dagen later scheepte hij zich in en keerde als eenzaam man terug naar Nederland. De tragiek was des te groter omdat enige tijd daarvoor zijn oudste zoon op 29-jarige leeftijd ook al in Batavia was overleden. Eerder waren hem zijn tweede zoon, 22 jaar oud, in Arnhem ontvallen en was een dochtertje als 2-jarig kind in Zutphen gestorven. Sloets laatste levensfase, die nu aanbrak, stond vooral in het teken van de wetenschap. Hij vestigde zich aanvankelijk in Leiden, waar hem het academische milieu zal hebben aangetrokken. Al spoedig werd hij benoemd tot lid van de Nederlandsche Maatschappij van Letterkunde, waarvan hij in 1871 en 1872 het voorzitterschap bekleedde. Een absoluut hoogtepunt was de verschijning in 1872 van het eerste deel van zijn levenswerk het Oorkondenboek der graafschappen Gelre en Zutphen, tot op den slag van Woeringen, 5 juni 1288 . De twee volgende delen kwamen in 1873 en 1876 uit. Daarnaast was hij van 1868 tot 1871 tevens lid van de Tweede Kamer. Problemen in de familiale sfeer bleven hem ook nu achtervolgen. Zijn derde zoon, Johan Julius Sigismund,\n\n\n\nwerd vader van een buitenechtelijk kind dat hij had verwekt bij een schippersdochter. Waarschijnlijk ervoer Sloet dit als een ernstige misstap en een grote schande, die hij meende te moeten ontwijken door uit Leiden te vertrekken. Eind 1872 keerde hij terug naar Arnhem. De daarop volgende jaren kreeg zijn zoon nog twee buitenechtelijke kinderen bij dezelfde vrouw. Het heeft er alle schijn van dat Sloet-senior verhinderde dat een huwelijk tot stand kwam. Dit werd pas gesloten na zijn overlijden in 1890. Sloets misnoegen over het gedrag van zijn zoon was zo groot, dat hij hem min of meer onterfde. Het landgoed De Beele en zijn statieportret als gouverneur-generaal Indi\u00eb liet hij uitdrukkelijk niet na aan Johan Julius Sigsmund, maar aan diens jongere broer en vervolgens eventueel aan zijn zuster. Gedurende zijn laatste levensjaren, waarin zich dit familiedrama afspeelde, bleef Sloet overigens nog zeer actief. In 1875 werd hij benoemd tot lid van de Hoge Raad van Adel, in het jaar daarop tot curator van de Leidse universiteit en in 1877 tot president-curator. Tot zijn dood reisde hij, als zijn gezondheid het toeliet, iedere maand naar Leiden om het voorzitterschap uit te oefenen. En nog in 1890, het jaar van zijn overlijden, toen hij inmiddels 84 jaar oud was, verscheen van zijn hand een boek over De planten in het Germaansche volksgeloof en volksgebruik . In de verschillende levensberichten die na zijn overlijden verschenen, worden zijn vele verdiensten op wetenschappelijk en bestuurlijk terrein uitvoerig geprezen. Zijn bibliografie omvat tientallen publicaties, voornamelijk over onderwerpen die op de Gelderse geschiedenis betrekking hebben. Toch komt uit het bovenstaande naar voren dat hij weliswaar een zeer geslaagd en verdienstelijk Nederlander en Geldersman was, maar dat zijn leven niet los gezien kan worden van een zekere tragiek in de persoonlijke levenssfeer.", "Gerard Tebroke": "Vader Tebroke verdiende aanvankelijk zijn brood als smid en machinebankwerker. In 1947 kon hij aan de slag als afdelingschef bij de pas gestarte kartonnenhulzenfabriek Spinkat in Aalten. Evenals de andere kinderen Tebroke ging Gerard naar de St.-Jozefschool te Aalten. Voor het onderwijzend personeel was hij een vrij onopvallende leerling. Hij was dusdanig stijf dat hij in de vierde en vijfde klas niet hoefde mee te doen met gymnastiek. Naar het oordeel van zijn onderwijzers kon hij het beste boerenknecht worden. Gerard trok zich echter niets aan van deze lotsbestemming die zijn onderwijzers hem hadden opgelegd. Hij leefde zoals hij het wilde: zeer intens en met duidelijke doelen! Het nastreven van hooggestelde doelen, zowel op sportief gebied als in studie en werk, vormde de basis van zijn leven. Daarbij ging hij tot het uiterste, en vaak zelfs over de grens. Na de lagere school ging Gerard van 1963 tot 1967 naar de lagere landbouwschool in Lichtenvoorde en van 1967 tot 1969 naar de middelbare landbouwschool in Groenlo. Op de landbouwschool wilde Gerard altijd de beste zijn. Om dat te bereiken leerde hij desnoods \u2019s nachts door. Nadat hij de school had verlaten, kreeg Gerard een baan bij de Aaltense Co\u00f6peratieve Zuivelfabriek. Daar werkte hij ruim een half jaar op de kaasmakerij, totdat hij in militaire dienst moest. Na zijn diensttijd werkte Gerard nog eens anderhalf jaar als administrateur gezondheidsdienst bij de dierenafdeling van de zuivelfabriek. Hij wilde zich verder ontwikkelen en startte in 1971 in de avonduren met MAVO 4. Hoewel hij op de lagere school niet erg goed kon leren, rondde hij de opleiding in 1974 met succes af. Daarmee waren zijn\n\n\n\nambities evenwel niet gestild, hij wilde per se het atheneumdiploma halen en eventueel later biologie studeren. Daarvoor moest hij naar de stad, hoewel hij een verknochte plattelander was. In juli 1974 vertrok Gerard naar Arnhem en ging hij bij de Cobercofabriek werken als flessenwasser. Daarnaast behaalde hij het atheneumdiploma en de praktijkdiploma\u2019s boekhouden SPD-I en -II. Voor 1968 deed Gerard praktisch niet aan sport. In april van dat jaar nam hij met zijn broer Paul deel aan een trimloop. Een paar weken van tevoren waren zij met trainen begonnen. Op gymnastiekschoentjes van de Hema presteerden de beide broertjes wonderwel. Geheel tegen de verwachting in werden Gerard en Paul respectievelijk een en twee. Gerard werd naderhand lid van een West-Duitse atletiekvereniging. In dat jaar ging hij naar eigen zeggen goed vooruit. In augustus 1969 kreeg hij een oproep voor de militaire dienst. Zijn atletiekcarri\u00e8re dreigde in de verdrukking te komen. Mede op verzoek van de Koninklijke Nederlandse Atletiek Unie werd Gerard in november gelegerd in de Oranjekazerne te Arnhem. Clubtrainer Henk Viset van de atletiekvereniging Ciko \u201966 in Arnhem hoorde dat Gerard in Arnhem onder de wapenen zou worden geroepen en benaderde hem om lid te worden van Ciko \u201966. In 1970 werd Tebroke zeer verrassend Nederlands kampioen op de 5 km. Hij bleef niemand minder dan Egbert Nijstad en Jos Hermens voor. Daarmee drong hij de\ufb01nitief door tot de top van Nederland. Gerard Tebroke is herhaaldelijk besproken als een medisch wonder. Volgens sportjournalist Hans van Wissen van de Volkskrant was hij sportief en medisch gezien vermoedelijk het grootste fenomeen uit de vaderlandse loophistorie. Ooit kreeg hij het advies onmiddellijk te stoppen om erger te voorkomen; dit omdat hij al vele blessures had. In augustus 1976 werd Gerard in Londen voor het eerst Nederlands recordhouder, en wel op de 6 Engelse mijl. Een maand later volgde zijn internationale doorbraak in Brussel tijdens een drielandenwedstrijd. Gerard kwam via een indrukwekkende solo met een 10 km-tijd van 27 minuten en 56,8 seconden op de elfde plaats van de wereldseizoenranglijst terecht. Tot die tijd was Jos Hermens heer en meester in de Nederlandse atletiek. Alle records stonden op zijn naam en hij telde als enige Nederlander ook internationaal mee. Tebroke werd een goede tweede genoemd, waarbij altijd weer aan zijn onvoorstelbare lijst blessures werd gerefereerd. In het seizoen 1977 kwam daarin snel verandering. In juni was Gerard\n\n\n\nvoor het eerst vroeg in het seizoen in vorm. Vervolgens toonde hij in augustus in Bamberg, opnieuw tijdens een drielandenwedstrijd, vormbehoud. Dankzij een indrukwekkende solo kwam hij op de 10 km tot een tijd van 27.41,5 en bleef daarmee 0,2 sec. verwijderd van het Nederlandse record. Op 9 september 1977 liep Gerard in Londen een van zijn beste wedstrijden. Na een bizarre race triomfeerde de Brit Brendan Foster voor de Kenyaan Rono en voor Gerard. Met een tijd van 27.37,63 stelde Gerard niettemin het Nederlandse 10 km-record van Jos Hermens met bijna vier seconden scherper. Daarmee schoof hij op naar de vierde positie op de wereldranglijst aller tijden. Een klassering die niet eerder voor een Nederlands atleet op een van de klassieke atletiekonderdelen was weggelegd. Het jaar daarop bracht Gerard onder niet optimale weersomstandigheden in augustus 1978 het Nederlands record op de 5 km op 13.21,68 en was enkele tienden van een seconde sneller dan Jos Hermens. Gerard, die al twee Olympische Spelen had moeten missen door blessures, deed diverse pogingen om onder \n\n\n\nde limiet voor de Olympische Spelen 1980 in Moskou te komen. Wederom door blessures en andere ongemakken gekweld, slaagde hij daarin pas in juli 1980. De spelen verliepen voor Gerard rampzalig. Volgens trainer Henk Viset had hij eigenlijk niet in Moskou moeten lopen. Naderhand bleef hij tegen beter weten in hopen op een comeback. In april 1982 raakte hij ervan doordrongen dat hij beter naar een baan kon uitzien en solliciteerde hij met succes naar de functie van buitendienstmedewerker bij het Algemeen Burgerlijk Pensioenfonds (ABP). Hij zegde de sport vaarwel en trok zich met zijn hond Danja en zijn schapen steeds meer terug als een kluizenaar op zijn boerderijtje. Op zondag 26 februari 1995 kwam Gerard niet zoals gewoonlijk om kwart over twaalf \u2019s middags bij zijn moeder eten. Deze maakte zich ongerust en belde haar dochter Annemieke met het verzoek om poolshoogte te gaan nemen. Die vond Gerard zittend in een stoel met de telefoon in de hand. Hij was in coma geraakt door een bloedpropje in de hersenstam en overleed drie weken later. Sectie toonde aan dat Gerards gezondheid al langer zeer ernstig was aangetast. De wand tussen de beide hartkamers was dusdanig versleten dat hij het hart had van een man van tachtig. Gerard Tebroke was als atleet met zijn tijden de Nederlandse atletiek ver vooruit. Als hardloper liep hij ruim twee keer de wereld rond tijdens trainingen en wedstrijden. Bijna achttien en een half jaar zou het duren, alvorens Kamiel Maase het 10 km record met nog geen seconde verbeterde. Drie jaar later verbeterde Maase ook het ruim 22 jaar oude record op de 5 km met bijna acht seconden. Daarmee kwam op zeer sportieve wijze het gedenkwaardige sporttijdperk Tebroke tot een einde. Zijn naam als sporter leeft vooral nog voort in de Gerard Tebroke Memorialloop, die als hommage aan deze onverzettelijke atleet eens in de twee jaar in Aalten wordt georganiseerd.", "Reinhard Jan Christiaan baron van Pallandt": "\u201cEen Pallandt werkt niet.\u201d Dat was het adagium dat van jongs af aan leden van de familie Van Pallandt werd meegegeven. Dat nam niet weg dat het vervullen van ambtelijke en politieke functies in het openbaar bestuur gezien werd als een vanzelfsprekendheid. Zo vervulden vader en grootvader, maar ook andere familieleden Van Pallandt velerlei bestuurlijke functies, waarbij het burgemeesterschap, wethoudersfuncties en het lidmaatschap van Provinciale Staten favoriet waren. Rein van Pallandt deed aan die gewoonte in beperkte mate mee \u2013 zo was hij gemeenteraadslid en wethouder van Hummelo en Keppel \u2013, maar zijn interesse richtte zich meer op een nieuw fenomeen: namelijk sport. Sport was in die tijd nog vrijwel uitsluitend een bezigheid van de elite, die tijd, geld en gelegenheid had om zich daarmee bezig te houden. Zijn vader, zelf op het sportieve vlak bestuurlijk actief, zal die belangstelling zeker gestimuleerd hebben. In 1895 behoorde hij tot de oprichters van de Rosendaelsche Golf Club, waarvan hij de eerste secretaris-penningmeester werd. Als actief sportbeoefenaar raakte ook zoon Rein meer en meer betrokken bij het besturen van sportverenigingen. Reinhard groeide op in Rozendaal, vlakbij het kasteel waar zijn grootouders woonden. Hij werd verzorgd door een Engelse kinderjuffrouw, Harriet Susan, die kort na zijn geboorte in dienst van de familie was gekomen. Vermoedelijk kreeg hij aanvankelijk thuis priv\u00e9-onderwijs, maar toen Rein een jaar of twaalf was, ging hij naar het \u2018Instituut voor Jongeheeren\u2019 in het nabij gelegen Velp, een (kost)school die onder leiding stond van F.J. Jonkheer. In die omgeving kwam Rein van Pallandt vermoedelijk voor het eerst met sport in aanraking. Op 3 maart 1901 werd door een aantal leerlingen van die school de Velpsche Voetbalvereniging en Atletiekclub Olympia (later: VVO) opgericht. Als jongste oprichter werd ene R. van Pallandt vermeld \u2013 hij was toen net dertien jaar. De belangrijke rol van de familie van Pallandt voor VVO blijkt hieruit dat zijn vader om niet een oefenterrein ter beschikking van de nieuwe club stelde en dat er als clubkleuren gekozen werd voor geel-zwart, de Van Pallandtkleuren. Een jaar later, in september 1902, verliet Rein het ouderlijk huis in Rozendaal en ging mee naar Dordrecht met zijn leraar Jonkheer, die daar benoemd was tot arrondissementsschoolopziener. Hij woonde bij hem in huis en werd lid van de Dordtsche Football Club (DFC). Na drie jaar verblijf in Dordrecht keerde hij in 1905 terug naar huis en werd direct weer lid van een voetbalclub, nu van het Arnhemse Vitesse. Daar speelde hij enkele jaren met groot succes, want hij maakte aan de lopende band doelpunten. Ook zijn broers waren lid van Vitesse. Het is aan de familie van Pallandt te danken dat Vitesse een van de eerste clubs in het land was, waarvan alle spelers uniform gekleed waren. Het ligt voor de hand dat de jerseys die ter beschikking gesteld werden wederom geel en zwart geblokt waren. Dat verklaart tevens waarom Vitesse ook nu nog geelzwart als clubkleuren heeft, en niet de traditionele Arnhemse kleuren blauw en wit. Sport speelde in die jaren kennelijk een grote rol in de familie van Pallandt, getuige het feit dat de familie abonnementen had op De Sportkroniek en De Nederlandsche Sport . De belangstelling van Rein gold niet\n\n\n\nalleen voetbal, maar ook hockey en golf. Zo was hij een van de oprichters van de Velpsche Hockey Club die vanaf 1906 traceerbaar is en werd hij in 1909 secretaris van de Rosendaelsche Golfclub. Tijdens de beoefening van die sporten kwam hij in aanraking met de familie Del Court van Krimpen uit Velp, waarvan de leden ook zeer sportminded waren. Met de jongste zoon en leeftijdgenoot Gerry hockeyde en golfde hij. Binnen die familie vond Rein ook zijn echtgenote, Elisabeth Aldegonda del Court van Krimpen, die een meer dan verdienstelijk golfster was. Op 25 april 1913 traden zij in Rheden in het huwelijk en betrokken huize De Hut in Rozendaal. Daar werden ook drie van hun vier dochters geboren. Naast zijn betrokkenheid bij deze nieuwe vormen van vrijetijdsbesteding was Rein in de voetsporen van zijn vader en grootvader actief in de meer traditionele bezigheden van de aristocratie, namelijk de jacht. In 1915 volgde hij zijn vader op als bestuurslid van de afdeling Gelderland van de Nederlandse Jagers Vereniging. Hij was binnen dat bestuur onder andere secretaris en afgevaardigde naar het hoofdbestuur. In 1937 trok hij zich terug. Zelf sporten en sport- en andere clubs besturen, gaven hem kennelijk voldoening, want we zien hem als secretaris bij de Rosendaelsche Golf Club tot omstreeks 1924; ook in de hockeywereld liet hij zich niet onbetuigd. Met het voetballen bij Vitesse stopte hij omstreeks 1910, hetgeen door zijn teamgenoten zeer betreurd werd, omdat hij een goede en sportieve speler was. Andere sporten \u2013 en dan vooral hockey \u2013 trokken hem kennelijk meer. In 1915 meldde hij zich samen met zijn zwager Gerry del Court van Krimpen aan bij de in 1911 opgerichte Arnhemsche Hockey Club (AHC); de Velpsche Hockey Club bleek mede door hun vertrek niet levensvatbaar en werd in 1918 opgeheven. En ook bij de AHC werd hij al snel in het bestuur gekozen: in 1921 werd hij voorzitter, als opvolger van jonkheer K.J. van den Brandeler. Hij zou ruim vijftien jaar in functie blijven. Voor de AHC was hij een van de belangrijkste mensen; als speler \u2013 middenvoor of rechtsmidden \u2013 was hij een toonbeeld van sportiviteit. Behalve voor de club speelde hij ook in het oostelijk elftal. Als voorzitter leidde hij de club door enige moeilijke jaren. Zijn bestuurlijke kwaliteiten trokken ook landelijk de aandacht en zo werd hij in 1925 bestuurslid van de Nederlandse Hockeybond. Binnen dat bestuur behoorde hij tot degenen die een groot voorstander waren van de invoering van de internationaal erkende, zogenaamde Engelse regels. In Nederland werd namelijk nog gespeeld \n\n\n\nvolgens de \u2018Hollandse\u2019 regels, met een grotere en zachtere bal en een stick die aan beide zijden gebruikt mocht worden. Vooral met het oog op de Olympische Spelen die in 1928 in Amsterdam gehouden zouden worden, was het noodzakelijk \u2013 wilde Nederland aan het hockey mee kunnen doen \u2013 om de internationale regels te gaan hanteren. De kwestie leidde bijna tot een schisma in de hockeywereld; er werden zelfs enige tijd twee competities naast elkaar georganiseerd. Ook in zijn eigen Arnhemsche Hockey Club woedde een hevige strijd tussen de voor- en tegenstanders, en toen de \u2018modernen\u2019 wonnen, verliet bijna de helft van de leden de club. Na het succes van het Nederlandse team tijdens de Spelen in Amsterdam \u2013 zij werden tweede achter het oppermachtige BritschIndi\u00eb (het tegenwoordige India) \u2013 verdween het geschil bijna vanzelf. Kort daarop, in 1930, werd Rein van Pallandt gekozen tot voorzitter van de Nederlandse Hockeybond, een functie waarin hij zijn vaardigheden ten volle kon etaleren. Als we zijn tijdgenoten mogen geloven, was hij geen echt leiderstype, maar meer een man die door zijn innemend en oprecht optreden met velen een goed contact onderhield:\n\n\u201cHij was de president, de eerste, de voorman onder ons en toch was hij de bescheidenste man in den geheelen bond. Hij, de man van hoogen adel, was de eenvoud en de beminnelijkheid in persoon, wiens eenvoudig woord altijd uit het hart kwam, \u2026 voor wie gemis aan sportiviteit\n\n\n\niets onbestaanbaars was \u2026 en die slechts in vriendschap en harmonie met allen, die met hem in contact kwamen, omgang kon hebben.\u201d\n\n\nOnder zijn voorzitterschap groeide de Bond fors en is het tijdschrift Hockeysport gestart. Uit alles blijkt dat hij enorm genoten heeft van zijn activiteiten voor en in de Hockeybond. In zijn persoonlijk leven was er ondertussen ook het een en ander gebeurd. In 1924 verhuisde hij met zijn gezin vanuit Rozendaal naar kasteel Keppel te LaagKeppel. Dat kasteel was het voorouderlijk slot van de Van Pallandts, dat aan hem als oudste zoon toekwam. Daar werd in 1925 zijn jongste dochter Elisabeth geboren. Binnen de gemeente Hummelo en Keppel werd Rein \u2013 ook weer in het voetspoor van zijn voorvaderen \u2013 bestuurlijk actief. In 1927 werd hij namens de Vrijheidsbond in de gemeenteraad gekozen, en werd hij direct ook wethouder. Dat zou hij tot zijn dood blijven. Als kasteelheer zat hij in de besturen van verschillende plaatselijke verenigingen en was hij onder andere opperkerkvoogd van de hervormde gemeenten van Oldenkeppel en Keppel-Binnen. En ook in Keppel kroop het sportieve bloed waar het niet gaan kon, en was hij \u2013 op de achtergrond \u2013 de instigator achter de oprichting van de Golfclub \u2018Enghuizen\u2019 (later de Keppelse Golfclub) in 1926. Zijn vrouw stelde de eerste wedstrijdbeker voor die nieuwe club ter beschikking. Toch was niet alles rozengeur en maneschijn, want in \ufb01nanci\u00eble zin ontstonden problemen, zodanig dat hij in 1936 moest besluiten kasteel Keppel vanwege de hoge kosten te sluiten en met zijn gezin zijn intrek te nemen in hotel \u2018de Gouden Leeuw\u2019 er tegenover. In die tijd moeten zich bij hem ook al de eerste symptomen van een ernstige ziekte hebben geopenbaard. Vanwege die ziekte had Rein van Pallandt zijn voorzitterschap van de Arnhemsche Hockey Club al neer willen leggen, maar hij liet zich toch overhalen aan te blijven om het 25-jarig bestaan in 1936 nog als voorzitter mee te maken. Toen hij een jaar later alsnog terugtrad, werd hij tot erevoorzitter van die club benoemd. Bij de Hockeybond bleef hij echter onverdroten doorgaan; hij leidde als vanouds de bestuursvergaderingen en bezocht nog kort voor zijn dood selectiewedstrijden. Op maandagochtend 28 maart 1938 overleed hij, toch nog onverwacht, te Laag-Keppel; hij was toen vijftig jaar oud. De bijzetting in het familiegraf in de kerk van HoogKeppel een paar dagen later voltrok zich onder zeer grote belangstelling. Uit alle geledingen van de bevolking was men samengekomen om Rein van Pallandt de laatste eer te bewijzen: naaste familie, zeer vele adellijke, sportieve en jachtvrienden, vertegenwoordigers van sportorganisaties, nuts- en andere bedrijven, kerkelijke organisaties, jachtopzieners, pachters, meerdere burgemeesters, raadsleden en ambtenaren. Zoals een der aanwezigen het achteraf uitdrukte:\n\n\u201cDiep onder den indruk verlieten allen, toen de baar het gewelf binnen gedragen en de schat van bloemen en kransen geordend was, den doodenakker, nadat men persoonlijk nog even mevrouw van Pallandt gecondoleerd had. Het was in alle soberheid een indrukwekkende plechtigheid.\u201d", "Jacob (van Zinderen) Bakker": "Oud-minister van Onderwijs, H.P. Marchant, schreef in 1953 dat het hem voldoening zou geven Jacob Bakker \u201czo dood te zien als een pier\u201d. Bakker werd door verschillende mensen verguisd vanwege zijn rol in het Nationale Park De Hoge Veluwe. Maar was dat terecht? Jacob Bakker groeide op als jongste zoon in een groot socialistisch gezin. Vader Rindert van Zinderen Bakker was een aanhanger van F. Domela Nieuwenhuis, een vurig propagandist voor de rode zaak en wethouder in Opsterland. De jonge Jacob kreeg, mede onder invloed van het gezin waarin hij opgroeide, sociaal-democratische sympathie\u00ebn. Het is onbekend of hij ook lid is geworden van de SDAP, maar wel staat vast dat hij later lid van de PvdA was. Ook was hij, wellicht door ervaringen tijdens zijn jeugdperiode, geheelonthouder. In december 1902 vestigde hij zich in Frederiksoord, waar hij tot november 1904 als vrijwilliger werkte voor het Algemeen Bureau van de Maatschappij van Weldadigheid. Hierna was Bakker een jaar boekhouder bij de firma Tromp Visser en Co in Leeuwarden, verder werkte hij nog kort voor de NV Bamboe Industrie in Gorredijk. In 1906, op 19-jarige leeftijd, kwam Bakker, mede dankzij de relaties van zijn vader, terecht bij het departement van Landbouw, Nijverheid en Handel in Den Haag. Hij zou in bijna veertig jaar tijd opklimmen van tweede klerk tot raadsadviseur. Bakker werd in 1922 benoemd tot chef van de afdeling Comptabiliteit van dit departement. Een jaar later ging hij naar het ministerie van Financi\u00ebn. Aan het einde van zijn ambtelijke carri\u00e8re was hij raadsadviseur bij de algemene leiding van de Generale Thesaurie van dit ministerie. De minister van Financi\u00ebn motiveerde in juli 1945 Bakkers bevordering tot raadsadviseur als volgt: \u201cDe heer Bakker, die zich gedurende de bezettingstijd een man van karakter heeft getoond, heeft grote verdiensten op velerlei gebied. Zijn adviezen in sociale en economische aangelegenheden getuigen steeds van groote deskundigheid\u201d. Bakker werd in 1935 vertegenwoordiger van het Ministerie van Financi\u00ebn in het algemeen bestuur van de in dat jaar opgerichte Stichting Het Nationale Park De Hoge Veluwe. Op 1 juni 1936 werd hij bovendien benoemd als liquidateur van de NV Nederlandsche Uitvoer Maatschappij in liquidatie (NUM), die onder toezicht \n\n\n\nstond van de minister van Financi\u00ebn. Op aanwijzing van de minister verstrekte de NUM aan de Hoge Veluwe bij de oprichting een lening van ruim acht ton. Het parkbestuur had aanvankelijk moeite om de begroting rond te krijgen, onder meer door de renteverplichting aan de NUM. Bakker wenste een beleid gericht op rentabiliteit en het nakomen van de \ufb01nanci\u00eble verplichtingen. Hij pleitte onder meer voor een drastische inkrimping van het aantal herten en zwijnen en de bouw van een koffiehuis bij de Pampel in het centrum van het park, waar veel bezoekers werden verwacht. Dit was tegen het zere been van het dagelijks bestuur, waarin onder anderen Marchant en mevrouw Kr\u00f6ller-M\u00fcller zaten. Zij wilden een koffiehuis aan de rand van de Hoge Veluwe om esthetische redenen en om het natuurschoon te sparen. De kwestie liep hoog op, een commissie uit het algemeen bestuur verwierp het voorstel van het dagelijks bestuur. Marchant gruwde van de ambtenaren in het algemeen bestuur. Zijn vrees voor hun invloed was een obsessie. Tijdens de Duitse bezetting probeerden onder meer Marchant en S. van Deventer, de rechterhand van het echtpaar Kr\u00f6ller-M\u00fcller, van de NUM af te raken. Van Deventer onderhandelde hierover met F.L. Rambonnet, plaatsvervangend secretaris-generaal van het ministerie van Financi\u00ebn. In maart 1942 ontsloeg Rambonnet Bakker als ministerieel vertegenwoordiger in het algemeen bestuur van de Hoge Veluwe. Bovendien werd ook de financi\u00eble band met de NUM gewijzigd, tegen de zin van liquidateur Bakker. Er kwam een nieuw, afgeslankt bestuur bij de Hoge Veluwe met Van Deventer als voorzitter. Bakker voelde zich gegriefd en trok zich dit alles persoonlijk zeer aan. Volgens een collega van Financi\u00ebn waren zijn hoofd en ogen in deze periode \u201cgeheel opgezwollen\u201d. Een specialist schreef deze lichamelijke reactie toe aan een \u201cnerveuze constitutie\u201d. Bakker meldde zich dan ook ziek. Hij was na dit voorval gebeten op Van Deventer vanwege zijn vermeende rol in het ontslag en zijn dubieuze houding tijdens de bezetting. Tijdens de bevrijdingsdagen greep Bakker, die volgens Marchant over \u201ceen zeldzame taaiheid\u201d beschikte, zijn kans. Hij liet het Militair Gezag het zittende parkbestuur ontslaan en het Nederlands Beheersinstituut benoemde hem in mei 1945 tot enig bestuurder, met als taak een onderzoek te verrichten naar de gang van zaken tijdens de Duitse bezetting. Dezelfde positie verwierf hij bij de Kr\u00f6ller-M\u00fcller Stichting, die hij \u2013 in zijn ogen was de stichting een symbool van het kapitalisme \u2013 vergeefs probeerde op te heffen. In september 1945 kreeg hij nog twee bestuursleden naast zich. Dit driemanschap bereidde nieuwe statuten voor, waardoor in 1947 een raad van bestuur het Nationale Park De Hoge Veluwe ging leiden. Hierin zaten hoofdzakelijk vertegenwoordigers van ministeries. Bakker werd benoemd tot gedelegeerd bestuurslid, waardoor hij zich sterk met de dagelijks gang van zaken kon blijven bemoeien. Bakker nam zijn taak serieus op en ging daadkrachtig te werk. De oorlogsschade in het park werd hersteld. Nabij De Pampel in het centrum van het park kwam het kof\ufb01ehuis De Koperen Kop, iets dat het verdeelde vooroorlogse bestuur niet voor elkaar had gekregen. De beschadigde boerderij Rijzenburg in Schaarsbergen werd omgebouwd tot restaurant. Rijwielpaden en wegen werden verbeterd en uitgebreid. In Schaarsbergen opende men in 1949 een nieuwe publieksingang. De nieuwe raad van bestuur omschreef het werk van Bakker en de zijnen in de eerste jaren na de oorlog: \u201cAls een Phoenix herrees het Nationale Park uit zijn as\u201d. Bakker nam in 1945 de publicist A.B. Wigman in dienst als natuurhistorisch en public-relationmedewerker. Wigmans talrijke publicaties over de (Hoge) Veluwe leverden het Nationale Park grote bekendheid op. Het aantal bezoekers bedroeg in 1950 ruim 238.000, een spectaculaire stijging ten opzichte van het aantal in 1939. Hieronder bevonden zich al Amerikanen, Engelsen, Fransen, Denen en zelfs Chinezen. Bakker was de drijvende kracht achter het beleid van het Park. Marchant, oud-voorzitter van het Nationale Park, wilde het naoorlogse ambtenarenbestuur weg hebben. Hij sprak over de Hoge Veluwe als een \u201crijksinstelling\u201d en \u201crijksvergaderplaats\u201d. De oud-minister wilde de vooroorlogse bestuurssituatie herstellen en spande een zaak aan bij de Raad voor het Rechtsherstel. Bakker kwam tegenover Marchant te staan. In een vertrouwelijke brochure, onder meer verspreid onder leden van de regering, beschuldigde Bakker Marchant van het gebruik van leugens. Marchant en zijn medestanders zagen in het werk van Bakker een bedreiging voor het erfgoed van het echtpaar Kr\u00f6ller-M\u00fcller. Zij waren bijvoorbeeld ontevreden over de kwaliteit van het herstellen en bouwen van woningen in en nabij het park. \u201cEen schetsje en klaar was Kees\u201d, meende een van hen. De Raad voor het Rechtsherstel vonniste in oktober 1950 in het voordeel van de eiser. Op 1 januari 1951 trad het vooroorlogse bestuur weer aan. Bakker keerde terug in het algemeen bestuur, maar verloor zijn prominente plaats. Hij probeerde, als liquidateur van de NUM, de regering zo ver te krijgen dat zij de Hoge Veluwe zou laten veilen en opkopen\n\n\n\ndoor een nieuwe rechtspersoon met voldoende staatsinvloed. De regering voelde hier echter niet voor. Bakker \u2013 in 1951 was hij met pensioen gegaan \u2013 vertrok in 1955 als bestuurslid van de Hoge Veluwe en in 1964 dechargeerde men hem bij de NUM. Bij zijn vertrek uit het algemeen bestuur toonde de minister van Financi\u00ebn zijn waardering voor Bakker voor de wijze waarop hij de belangen van het Rijk onder vaak moeilijke omstandigheden in het Nationale Park had behartigd. Het herstel van de Park na de oorlog was volgens de minister \u201cin belangrijke mate te danken aan Uw initiatief, goed inzicht en doorzettingsvermogen. De mate, waarin het Nederlandse volk thans van dit nationaal park kan genieten, is mede daaraan te danken\u201d. Ook een van zijn tegenstanders vond hem v\u00f3\u00f3r de oorlog \u201cmet uitzondering van de kwestie van de hypotheekrente (NUM) steeds een welwillende houding tegenover het Park\u201d aannemen. Ook vond deze tegenstander voldoende redenen voor lof op onderdelen na de oorlog. Bakker was een natuurliefhebber, geen natuurkenner. Hij maakte vroeg in de ochtend met zijn twee honden lange wandelingen door de duinen bij Den Haag. Zijn groene belangstelling blijkt ook uit bestuurlijke betrokkenheid bij Stichting Natuurmonument De Beer (in het latere Europoortgebied) en Stichting Het Nationale Park De Kennemerduinen. Er werd in de buurt van De Beer een bos naar Bakker vernoemd. Hij was een dominante persoonlijkheid, gedreven, volgens sommigen drammerig. In Haagse kringen noemde men hem \u201cBakker met de baard\u201d, omdat hij een voor die tijd ongebruikelijke ringbaard droeg. Bakker had een tomeloze energie, wat blijkt uit tientallen functies die hij vervulde, zelfs tot in Suriname toe. Ook na zijn pensioen bleef hij een druk bezet man.", "Richardis": "Op 16 augustus 1180 werd Richardis\u2019 vader de eerste Wittelsbacher hertog van Beieren. Hij dankte deze promotie aan de trouwe dienst die hij keizer Frederik Barbarossa had bewezen. Mogelijk in hetzelfde jaar, in elk geval op de dag van Sint-Afra (7 augustus), overleed Richardis\u2019 oudste broertje Otto, ongeveer 10 jaar oud. Afra zou sindsdien in het leven van Richardis een bijzondere rol spelen. Vader Otto, die in 1180 de zestig al gepasseerd was, overleed in 1183 en liet een zoon en zeven dochters na. Zijn broer Koenraad, aartsbisschop van Mainz, was in maart 1188 gastheer van de rijksdag waarop de keizer sinds lang slepende geschillen met de Keulse aartsbisschop en diens aanhang bijlegde. Aartsbisschop Koenraad zal daar zijn nichtje Richardis gekoppeld hebben aan een heer uit het Keulse kamp, graaf Otto I van Gelre (1182-1207). In juni 1189 vertrok graaf Otto als deelnemer aan de kruistocht die bij de verzoening op de rijksdag van Mainz afgekondigd was. Na zijn terugkeer in 1191 zien we Richardis naast hem oorkonden uitvaardigen ten gunste van kloosters die het zielenheil van de grafelijke familie moesten begunstigen. Met haar zoontje Hendrik staat de gravin ook nadrukkelijk genoemd in het stadsrecht voor Zutphen van 1191/96 en volgens de kroniekschrijver Willem Procurator heeft ze haar man listig verleid om hun dochter Aleid aan Willem I van Holland te schenken. Ze lijkt grote invloed op haar man te hebben gehad. Graaf Otto stierf op 25 augustus 1207 en werd begraven bij zijn ouders in de Cisterci\u00ebnzer abdij Kamp bij Moers (in het huidige Nordrhein-Westfalen). Hij was geboren rond 1150, was dus veel ouder dan zijn vrouw; waarschijnlijk is hij aanvankelijk geestelijke geweest. Bij Richardis had hij vier zonen en vier dochters, van wie de oudste Hendrik op jeugdige leeftijd overleed, waardoor de jongere Gerard hem opvolgde. Bij het bestuur van deze Gerard IV (12071229) bleef de moeder in elk geval tot 1220 nauw betrokken. Na de dood van haar man liet Richardis een woonplaats bouwen op een heuvel bij het klooster Bethlehem bij Doetinchem om daar de meeste tijd door te brengen. Het klooster was in 1179 als kluizenaarsstichting ontstaan en de Gelderse graven waren al bij de eerste ontstaansfase betrokken geweest. Richardis zelf had er eerder een jaarrente aan geschonken voor de gedachtenis van Sint-Afra (en dus van haar broertje). Deze Beierse heilige was in deze streken onbekend. Bethlehem was in de stichtingstijd door gerechtigden op de omliggenden gronden, de markgenoten, van een immuniteit voorzien. Deze werd nu op aandrang van Richardis en haar zoon uitgebreid met een deel van de nabijgelegen heuvelrug en het aangrenzende land. Haar heuvel zal juist buiten die uitgebreide immuniteit gelegen hebben, die immers volgens een oorkonde uit 1231 tot in dat jaar onbewoond was gebleven. In aanmerking komen een heuvel aan de zuidkant, waar in de 14de eeuw nog een \u2018hospitium\u2019 wordt genoemd, of een aan de westkant, waar het kapittel van Xanten vanouds rechten bezat. Richardis\u2019\n\n\n\nzoon Otto was destijds proost van Xanten; dat was hij kort voor de dood van zijn vader geworden. In 1212 of 1213 zou hij als achttienjarige worden gekozen tot bisschop van Utrecht, maar al in 1215 kwam hij te overlijden. Een oorkonde uit 1214 heeft Richardis duidelijk vanuit deze Doetinchemse omgeving uitgevaardigd. Bethlehem verkeerde nog in de overgangsfase van heterogene stichting naar gereglementeerd klooster. Toen in 1217 de bisschop van Utrecht de banden met het klooster aanhaalde, viel dit blijkbaar bij Richardis niet in goede aarde, want zij gaf te kennen te willen vertrekken om tot de Cisterci\u00ebnzer orde toe te treden. Dat was een orde die verregaande exemptie ten opzichte van de bisschoppelijke overheid genoot. Invloed van de bisschop lijkt een belangrijk element van de wereldse belangen waaraan de gravin zich, naar men zei, wilde onttrekken. Ze trok naar Roermond, waar de kostbare basiliek die daar ten behoeve van haar nieuwe woonoord verrees, juist een publiekstrekker was en niet echt wijst op een verlangen naar eenzaamheid bij God. Haar zoon graaf Gerard zorgde ervoor dat in Roermond Cisterci\u00ebnzer kloosterlingen werden aangetrokken, zodat er een nonnenklooster kon worden gesticht. In 1220 is het opgenomen in de orde van C\u00eeteaux. Bijna onmiddellijk daarop heeft de Keulse aartsbisschop de kloosterkerk gewijd en al binnen enkele jaren had de stichting een aanzienlijk aantal pauselijke privileges ontvangen. De bezielende kracht Richardis is rond pasen 1221 abdis geworden van haar stichting, die als de Munsterabdij bekend zou worden. Bij deze gebeurtenissen was het bisschoppelijk gezag, in dit geval de bisschop van Luik, nauwelijks betrokken. In 1223 verschafte de paus het klooster zelfs extra exempties van diens macht over de Munsterabdij. De oprichtingsfase werd in 1224 afgerond door plechtige verklaringen van graaf Gerard, zijn vrouw Margaretha en hun zoontje Otto over de geschonken fundatie en bevestigingen daarvan door de pauselijke legaat Koenraad van Urach, die zelf Cisterci\u00ebnzer was en de abdij persoonlijk bezocht. Een jaar later stond de legaat toe vanuit Roermond dochterkloosters te stichten. Richardis werd dus een propagandiste voor de Cisterci\u00ebnzer kloosters. In 1228 en 1232 begunstigde de paus samen met Roermond een dochterklooster bij Deventer, het latere Ter Hunnepe. Beide kloosters kwamen onder toezicht van de abt van Kamp te staan. De paus liet in 1232 weten dat Richardis en de abt van Kamp mogelijk zelfs meer kloosters hadden gesticht. Onbekend is welke, maar\n\n \n\nze kregen in ieder geval van de paus dezelfde rechten. Ook Bethlehem deelde in gunsten die aan Richardis verleend werden: in 1224 of 1225 kreeg het leefregels van legaat Koenraad en in 1232 het eerste gunstbewijs van de paus. De kloosterlingen zochten tevens in 1229 de abdis op om de vroegere schenking van de markgenoten door haar te laten beoorkonden. Meer politiek getinte invloed van Richardis zien we in 1224 bij de interventie van haar broer Lodewijk van Beieren ten gunste van de verplaatsing van de Gelderse Rijntol van Arnhem naar Lobith, en in 1227 bij de verlening van bepaalde rechten aan de Veluwenaren en de uitvoering van een vredesverdrag over rechten op Salland, welk verdrag een jaar eerder door \u2018haar\u2019 legaat Koenraad was opgesteld. Mogelijk nadat graaf Gerard in een veldslag omstreeks het midden van 1227 zwaar gewond was geraakt, in elk geval na zijn overlijden op 22 oktober 1229, is Richardis\u2019 politieke invloed sterk toegenomen. Hoewel ze formeel geen voogdijtaken had, zien we haar optreden naast en soms in\n\n\n\nplaats van de regentschapsraad voor de jonge opvolger Otto II (1229-1271) in zaken betreffende kloosters en nieuwe stadsrechten. De stadsrechtoorkonde van Harderwijk is zelfs in de Munsterabdij geschreven. Richardis zorgde ervoor dat haar zoon graaf Gerard en zijn echtgenote, de formele stichters van haar abdij, in Roermond begraven werden. Zelf overleed ze op de twintigste september, naar Harenberg aannemelijk heeft gemaakt in 1232. De tekst van een pauselijk privilege dat op 25 september 1232 aan de abdij verleend werd, zegt namelijk dat wijlen de abdis hierom kort voordien bij een bezoek aan de Heilige Stoel persoonlijk verzocht had. Richardis kan dan bij haar bezoek aan de paus in Anagni (Itali\u00eb) zijn overleden, daar aanvankelijk begraven en mogelijk enige jaren later naar Roermond teruggebracht zijn. Volgens de 15de-eeuwse kroniekschrijver Willem van Berchen is ze (op zijn vroegst in 1236) begraven in de zuidelijke omloop van het koor van de Munsterkerk. In de 17de eeuw is daar een grafplaat aangebracht. Toen Richardis eind 1231 richting Itali\u00eb afreisde, was dit vermoedelijk omdat ze aanwezig wilde zijn bij de herdenking van haar kort daarvoor op 15 september vermoorde broer Lodewijk. Zijn weduwe stichtte in 1232 ter nagedachtenis bij Landshut het klooster Seligenthal. Het was het eerste Cisterci\u00ebnzerinnenklooster in Beieren en het was gewijd aan Sint-Afra. Is het niet erg verleidelijk hieruit af te leiden dat Richardis bemoeienis met de stichting heeft gehad? Terug naar de plaats van haar jeugd, terug naar Afra, voordat ze doorreisde naar de paus? Er bestaan helaas vooralsnog geen expliciete bewijzen voor. Zoals hierboven is gebleken, weten we tamelijk veel over het leven van Richardis. Daarentegen bestaan er nog maar enkele directe aanwijzingen voor haar afkomst: genealogische aantekeningen uit het Beierse klooster Niederaltaich en haar verering voor de Beierse heilige Afra. Al bij de geschiedschrijvers uit de 15de eeuw zien we verwarring op dit punt optreden. Een van de gissingen uit die tijd, namelijk dat ze een Van Nassau was, is later op haar grafplaat overgenomen. Een moderne mystificatie is ontstaan door twee skeletten uit de abdij van Rijnsburg, de begraafplaats van veel Hollandse graven en hun aangetrouwde verwanten. Cordfunke identificeerde deze twee als Richardis\u2019 kinderen Hendrik en Aleid. Maar hun sterfjaren zijn bekend en de personen van de skeletten hebben een zodanige leeftijd bereikt dat die kinderen dan in dezelfde jaren geboren zouden zijn als hun moeder. Wanneer men in de toekomst ooit meent Richardis zelf opgegraven te hebben, kan het goed zijn te weten dat ze, gezien de beschrijvingen door tijdgenoten van haar vader en haar zoon Otto, struis van postuur geweest kan zijn.", "Henri\u00ebtte de Beaufort": "\u201cEen gelukkige jeugd vormt ongebroken mensen, karakters met sterke harten en onverschrokken geesten, dit is een waarheid, die geen tijd laat verbleken.\u201d Met deze zin opende Henri\u00ebtte de Beaufort haar biogra\ufb01e Willem de Zwijger (Rotterdam 1950). Het is een waarheid die ook voor haar eerste levensjaren op het Baarnse landgoed Peking gold. Het was voor dit buitenkind dan ook een tegenvaller dat haar vader in 1897 burgemeester van \u2019s-Gravenhage werd en het gezin naar de stad verhuisde. Henri\u00ebtte kreeg priv\u00e9les aan huis. Door de zwakke gezondheid van haar moeder kon deze zich niet veel bemoeien met haar dochtertje. Een verademing voor de jonge Henri\u00ebtte waren sporadische tripjes naar het landgoed Mari\u00ebndaal in Oosterbeek, dat via de Van Ecks eigendom was geworden van de De Beauforts. Tijdens een van de logeerpartijtjes stierf haar vader na een acute longontsteking op 16 april 1898. In 1907 stierf haar moeder na een lang ziekbed en op haar zestiende was Henri\u00ebtte nu wees. Haar peettante Henri\u00ebtte van Eck nam het huishouden op Mari\u00ebndaal over en Henri\u00ebtte vertrok voor twee jaar (1907-1909) naar de meisjeskostschool Les Margu\u00e9rites in Gen\u00e8ve. Herinneringen aan deze periode en haar kindertijd heeft ze beschreven in de semi-autobiogra\ufb01sche roman Dolly van Arnhem (Rotterdam 1949). Na haar terugkeer in 1909 naar Nederland schreef ze zich als toehoorder in aan de Rijksuniversiteit te Utrecht. Hoewel ze geen examens mocht doen, studeerde ze serieus geschiedenis en Nederlands. Haar vriend en biograaf Van Eysselsteijn citeerde haar daarover: \u201cMijn leven lang heeft de geschiedenis van ons land, van Europa, van de wereld, ja \u2013 van het leven zelf, mij niet meer losgelaten.\u201d Bij de bevriende familie Repelaer van Driel ontmoette zij de Arnhemse advocaat jonkheer mr. Herman Laman Trip. Ze trouwden 14 mei 1914 in haar geliefde Oosterbeek. Volgens haar vriendin Kitty de Josseling de Jong was het een van de laatste huwelijken met groot adellijk vertoon in Gelderland: equipages, palfreniers en koetsiers in getreste livrei en acht rijtuigen met acht span paarden. Na een drie maanden durende huwelijksreis naar Ierland vestigde het paar zich in Almelo, maar van een geregeld leven was geen sprake: Laman Trip werd als reserveof\ufb01cier gemobiliseerd. Er braken pas rustiger tijden aan toen zij zich in het huis aan de Rijn in Oosterbeek vestigden (later Benedendorpsweg 68, verwoest in de oorlog en niet herbouwd). Laman Trip werkte als advocaat en procureur en Henri\u00ebtte debuteerde onder de naam H. Laman Trip-de Beaufort zonder succes met Willem van Oranje. Een historisch tooneelspel in vijf bedrijven (Amsterdam 1916). Hun huwelijk bleef kinderloos, maar Henri\u00ebtte en haar man kwamen door de oprichting van een kindersanatorium met veel kinderen in aanraking. Henri\u00ebtte kreeg onverwacht een erfenis die zo groot was, dat zij vond dat ze het geld moest gebruiken voor een goed doel. Zo ontstond tijdens een vakantiereis in de Allg\u00e4uer Alpen het idee voor het sanatorium dat Hohes Licht (Oberstdorf ) genoemd zou worden. In de loop der jaren vonden er duizenden zwakke of herstellende kinderen genezing. Het kindertehuis drong het creatieve werk van Henri\u00ebtte naar de achtergrond, hoewel de directie was opgedragen aan de Duitse Elisabeth (Li) Dabelstein. Pas drie jaar na de stichting publiceerde Henri\u00ebtte de Beaufort weer: Onder de zon. Novellen (Bussum 1927). Willem Kloos waardeerde het boek, maar hij was een van de weinige recensenten die het besprak. P.H. Ritter noemde de novellen \u201cwerk van zeer hoog gehalte\u201d. Onder de zon was het laatste werk dat Henri\u00ebtte haar man kon laten lezen. In 1928 stierf haar steun en toeverlaat onverwacht. Het internationale karakter van Hohes Licht maakte het makkelijker om na 1933 joodse kinderen op te nemen om ze vervolgens met valse papieren naar Zwitserland te laten vluchten. Li Dabelstein en Henri\u00ebtte de Beaufort deden er na de machtsovername door Hitler alles aan om huis en kinderen te bewaren. Zo veel zelfs dat Li Dabelstein, toen ze na de oorlog samen met Henri\u00ebtte naar Nederland kwam, benoemd werd tot ridder in de Orde van Oranje-Nassau. Na haar terugkeer naar Nederland wilde Henri\u00ebtte zich richten op haar eigen creatief werk. Met moeite vond zij een uitgever voor Gijsbert Karel van Hogendorp, grondlegger van het Koninkrijk . Op het titelblad van het door de jonge Ad. Donker uit Rotterdam uitgegeven werk noemde zij zich Henri\u00ebtte L.T. (Laman Trip) de Beaufort, de naam die zij verder als schrijfster zou gebruiken. Ditmaal had haar werk\n\n\n\nwel succes: in 1950 werd de Hogendorp-biogra\ufb01e bekroond met de Prijs voor Letterkunde van het Ministerie van Onderwijs, Kunsten en Wetenschappen. Haar tweede manuscript verscheen in 1950: Willem de Zwijger . Vier jaar later verscheen de biogra\ufb01e van de man die haar op het spoor zette van haar eerste biogra\ufb01sche werk: Cornelis van Vollenhoven 1874-1933 (Haarlem 1954). In 1956 verkocht ze Hohes Licht, omdat ze steeds minder tijd had zich ermee bezig te houden naast haar werk als auteur. In december van dat jaar verhuisde ze vanuit Amsterdam naar de stil-voorname villa Beukenhof in Bennekom. Aan Van Eysselsteijn vertelde ze: \u201cna veel woelige jaren, voel ik mij in Bennekom, in de provincie van mijn jeugd, weer helemaal thuis.\u201d In dit huis ontving zij vele goede vrienden, onder wie collega-auteurs uit binnen- en buitenland. Ook Bezige Bij-directeur Lubberhuizen kwam naar Bennekom. Zijn verzoek ter ere van de vijftigste verjaardag van Koningin Juliana haar biogra\ufb01e te schrijven, wees ze af. Wel schreef ze Rondom de Kroon, historische vertelling rondom het Huis van Oranje voor de vijftigste verjaardag van Koningin Juliana (Amsterdam 1959), waarin zij discreet en waarheidsgetrouw haar onderwerp behandelde. In 1965 schreef ze wel de eerste biogra\ufb01e van Koningin Wilhelmina. Zeker in vergelijking met de latere biogra\ufb01e van C. Fasseur is het een beperkte studie. Maar onthullingen en openhartigheden mocht niemand verwachten van een schrijfster voor wie waardigheid en menselijkheid zowel in haar schrijftrant als in haar persoonlijke leven leidend waren. Als Gelders ingezetene had Henri\u00ebtte de Beaufort ondertussen de Culturele Prijs van Arnhem 1960 toegekend gekregen. Tot op hoge leeftijd stond ze midden in het leven. Ze was jaren voorzitster van het Tollensfonds en lid van de wereldschrijversbond, de Maatschappij der Nederlandse Letterkunde en de Bennekomse afdeling van de Nederlandse Protestanten Bond (NPB). Zo voerde de toneelgroep van de NPB Bennekom in december 1964 haar kerstspel Herodes (\u2019s-Gravenhage 1962) op. Twee keer per jaar reisde ze naar Oberstdorf en op haar zesenzeventigste maakte ze een laatste lange reis, waarvan ze in haar laatste boek Ruimte en zonlicht \u2013 safari in Afrika (\u2019s-Gravenhage 1968) verslag deed. Ze kon daarna niet ver meer reizen, zoals ze gewend was. Maar ook in Bennekom voelde zij zich thuis. \u201cHier kan ik veel wandelen, hier in het Gelderse. Welke Nederlanders kunnen nog dicht bij huis wandelen? Ik ben zo gelukkig dat te kunnen\u201d, liet ze haar biograaf optekenen. En eenzaam was het op Beukenhof niet. Haar sinds jaren toegewijde secretaresse en vriendin Toos Voorhoeve woonde er nagenoeg en ook Li Dabelstein was tot haar overlijden in 1976 in haar nabijheid. Op haar tachtigste verjaardag werd Henri\u00ebtte de Beaufort bevorderd tot of\ufb01cier in de Orde van OranjeNassau. Voor haar negentigste verjaardag, die zij thuis in stilte vierde, kreeg zij de erepenning van het Tollensfonds. Haar laatste weken waren door een longontsteking en een val waarbij ze haar heup brak fysiek moeilijk. Maar volgens haar naasten klaagde zij nooit en kon ze de dood aanvaarden, waarbij ze dankbaar was voor de zorg en nabijheid van Toos en huishoudster Agnes Konstapel. Haar overlijden op 26 maart 1982 was in vrede. Zij is begraven op de begraafplaats van Bennekom naast Li Dabelstein (vak 8-G-1). Velen zullen haar werk nu gedateerd vinden. Daarbij is het van belang te weten dat zij in haar biogra\ufb01sch genre \u2013 waarin zij kennelijk de vorm had gevonden die bij haar paste \u2013 precies die waarden vertolkte die indertijd de cultuur van de beschaafde Nederlander bepaalden. Haar succes was wat dat betreft sterk tijdsgebonden. Behalve aan de waarden en de cultuur die ze uitdroeg, was haar succes te danken aan een combinatie van gedegen bronnenonderzoek, haar gave van het vertellen en een verzorgde schrijfstijl. Ook na haar dood bleek haar toewijding aan de letterkunde. Zij legateerde twintigduizend gulden aan de Maatschappij der Nederlandse Letterkunde, waarvan elke drie jaar een prijs kan worden toegekend aan een Vlaamse of Nederlandse auteur van een literair-historische (auto)biogra\ufb01e. Zo blijft door haar werk en in de Henri\u00ebtte de Beaufort-prijs de naam van deze opmerkelijke Gelderse nog tot in lengte van jaren voortleven.", "Ferdinand Hubertus Hamer": "In 1853 ging Ferdinand als twaalfjarige jongen naar het seminarie van de paters Jezu\u00efeten te Culemborg. Tegen het einde van zijn studie in 1860 gaf zijn overste hem de raad naar het seminarie Rijsenburg (Driebergen) te gaan teneinde zich aan de zielzorg te wijden in het aartsbisdom Utrecht. Daar werd Hamer in 1863 tot subdiaken gewijd en in het jaar daarop tot priester. Een in 1860 tussen China en de Europese mogendheden gesloten vredesovereenkomst heeft een rol gespeeld in het priesterleven van Ferdinand Hamer. Een van de artikelen uit het akkoord bepaalde dat missionarissen toegang zouden hebben tot het Chinese rijk om het christendom te verkondigen en dat elke Chinees het recht had deze godsdienst aan te hangen zonder daarvoor vervolgd te worden. In Belgi\u00eb bestond toentertijd bij het Genootschap der Heilige Kindsheid het plan een Nederlandse congregatie van missionarissen voor China te stichten. Dit nieuwe genootschap heette de Congregatie van het Onbevlekt Hart van Maria, beter bekend onder de naam de missi\u00ebn van Scheut. De algemeen bestuurder van deze congregatie, pater T. Verbist, riep de Belgische en Nederlandse geestelijkheid op zich in te zetten voor de geloofsverkondiging in China. Hamer sloot zich bij deze jonge congregatie aan en deed er in 1865 zijn professie. Een maand later, op 25 augustus, vertrok hij met drie confraters onder leiding van pater Verbist als missionaris naar China. Op doorreis naar Marseille werd in Parijs een bezoek gebracht aan de relikwie\u00ebnkamer van het seminarie van de buitenlandse missi\u00ebn, waar herinneringen werden bewaard aan de folteringen die zoveel missionarissen in China en Korea hadden ondergaan. Daarna reisde het gezelschap naar Marseille en verder per boot via Ca\u00efro, Ceylon, Singapore en Hongkong naar Shanghai, waar men op 3 november 1865 aankwam. Van Shanghai werd de reis voortgezet naar Mongoli\u00eb, wat nog eens 2000 kilometer was. In Tientsin (Tianjin) kregen de missionarissen een paspoort met een Chinese naam. Pater Hamer kreeg de naam HanMouo-Li; het eerste gedeelte was de familienaam en de laatste twee lettergrepen betekenden \u2018beoefenaar der wetenschap\u2019. Het laatste traject van Peking naar Siwan-tze, het einddoel, was het zwaarste. Deze zogenaamde keizerlijke weg was duizend jaar geleden aangelegd en bestond uit grote naast elkaar geplaatste moeilijk begaanbare rotsblokken. Op 6 december arriveerde het gezelschap in Si-wan-tze. Paus Pius IX had Mongoli\u00eb als missiegebied aan de Congregatie van Scheut toegewezen. Vier onervaren missionarissen in een uitgestrekt land met een oppervlakte van meer dan honderd maal Nederland en met grote klimatologische verschillen. Het zuidoostelijke gedeelte werd bewoond door Chinezen, arme landbouwers verdreven uit China door hongersnood, terwijl het westen en noorden werd bewoond door Mongolen, meestal zwervende herders. De missionarissen begonnen eerst met de zielzorg onder de Chinezen en in 1870 werden de eerste stappen gedaan om ook de Mongolen te bekeren. Hamer kreeg het gebied van de Zwarte Wateren (Ghe-Schwi) als werkterrein, achttien dagreizen ten noordoosten van Si-wan-tze. Het korte verblijf in Si-wan-tze besteedde Hamer aan het leren van de taal. Hij oefende zich tevens in het paardrijden en in de Chinese gebruiken, zoals het roken van de Chinese pijp. Het district van de Zwarte Wateren telde bij de komst van Hamer ongeveer zestienhonderd christenen verspreid over eenentwintig dorpen, \u00e9\u00e9n uitgestrekte parochie. In het centrum bevond zich de missiepost K\u2019ou-li-t\u2019ou, waar de missionaris van 1866 tot 1869 bleef. Zijn werk bestond uit preken in de verschillende bijposten van deze enorme parochie. Bij een kort bezoek kregen de gelovigen de gelegenheid de sacramenten te ontvangen, huwelijken werden ingezegend en er werd godsdienstonderricht gegeven. Overtuigd van het belang van goed katholiek onderwijs had Hamer in zijn parochie een jongens- en meisjesschool opgericht. In 1869 werd de negenentwintigjarige Hamer benoemd tot provicaris en procurator in Si-wan-tze. Hij werd leider van de missionarissen en had de volle verantwoording voor de missie. Daarbij maakte hij nieuw aangekomen broeders vertrouwd met het missieleven en de gebruiken van het \u2018Chinese Hemelse Rijk\u2019. Deze functie bekleedde hij tot 1878. Intussen waren in 1870 te Tientsin de eerste onlusten begonnen. In Europa was de Frans-Duitse oorlog uitgebroken en de Chinezen begrepen dat Frankrijk, dat het beschermheerschap over de katholieke missie had, de handen vol had om zich Duitsland van het lijf te houden. Zij grepen deze gelegenheid aan om de christenen te vervolgen en stelden een manifest op dat geloofsprediking verbood. De Engelse en Duitse gezant verklaarden evenwel eensgezind dat alle Europeanen in China \u00e9\u00e9n familie vormden en dat iedere geweldpleging tegen een westerling, ongeacht zijn nationaliteit, streng zou worden bestraft. Deze eensgezindheid miste haar uitwerking niet: de gemoederen werden gekalmeerd en de vrede keerde weer. Si-wan-tze werd in 1878 in beroering gebracht door een telegram waarin Paus Leo XIII Hamer benoemde tot missiebisschop van Gansu met de titel van bisschop van Tremite. Gansu is de noordwestelijke provincie van China en is qua oppervlakte gelijk aan Frankrijk. Monseigneur Hamer zag intussen de toekomst somber in. De houding van de mandarijnen in dat gebied was ronduit vijandig. Zij vonden dat de Chinezen genoeg hadden aan Confucius en geen enkele behoefte hadden aan een westerse godsdienst. Daarbij kwam dat er maar enkele christenen, geen inkomsten, geen kerken en kapellen waren, zodat de hele onderneming volgens Hamer gedoemd was om op een fiasco uit te lopen. Na jaren van tegenwerking in Gansu bespeurde de bisschop desondanks een zekere vooruitgang en kon hij melden dat hij zeven kapellen en residenties voor missionarissen had opgericht, een college had gebouwd en zestig volwassenen had kunnen dopen. Maar dit succes was van korte duur, want in 1885 brak oorlog uit tussen China en Frankrijk. Bij de Chinezen laaiden de haatgevoelens tegen de Europeanen en christenen op en de pas-bekeerden waren niet bestand tegen de vervolgingen. De oorlog duurde echter nog geen jaar en aan de vervolgingen kwam weer een einde. In 1889 werd Hamer benoemd tot apostolisch vicaris \n\n\n\nvan Ortos in het zuidwesten van Mongoli\u00eb. Na tien jaar Gansu kon hij terugkijken op de stichting van zeventien missieposten, een groot- en kleinseminarie, wees- en ziekenhuizen. Het geploeter en de ontberingen van de afgelopen jaren hadden de gezondheid van Hamer echter aangetast, zijn maag weigerde alle voedsel. Na aandringen van zijn medebroeders vertrok hij in het voorjaar van 1890 voor een jaar naar zijn familie in Nijmegen, waar hij door de inwoners pontificaal werd verwelkomd. In De Gelderlander van 29 mei 1890 stond een geestdriftig verslag over Hamers verblijf in de stad. Na een geneeskundige behandeling ging de gezondheid van de monseigneur zo vooruit dat hij in maart 1891 afscheid nam van Nijmegen. Honderd dagen na het vertrek uit zijn geboortestad kwam de bisschop terug in Ortos. In de tussentijd waren er dertienhonderd personen voor de catechisatie ingeschreven en drie missieposten gesticht. In de jaren te Ortos boekte de missionaris gestadig succes met zijn bekeringswerk, hoewel hij geregeld te maken kreeg met opstanden en vernielingen van de missiepost. Het bleef onrustig in China. In 1896 werd een geheim genootschap opgericht onder leiding van de prefect van Sjan-toeng, door de Engelsen \u2018boksers\u2019 genoemd. In het Chinees heette deze sekte \u2018Tachoean\u2019, \u2018vuisten, verenigd voor de gerechtigheid\u2019. De partij was tegen de zich steeds meer uitbreidende Westerse invloed en privileges. Dit ging gepaard met het vermoorden van zendelingen en Chinese christenen, plunderingen en het bezetten van gezantschappen. De boksers beweerden dat zij door de geesten gezonden waren om in geheel China de barbaren (de Europeanen) te vermoorden. Zij meenden dat ze onoverwinnelijk waren en dat messen noch geweerschoten hen konden verwonden. China werd het toneel van een van de bloedigste christenvervolgingen die het tot dan toe gekend had. Honderden christenen en talrijke missionarissen werden om het leven gebracht. Bij deze vervolging werd in 1900 monseigneur Hamer op zijn missiepost, die hij niet had willen verlaten, gevangen genomen. Zijn zes medebroeders had hij weggestuurd, omdat hij alleen wilde achterblijven bij zijn christenen. Na zijn gevangenneming werd hij dagenlang gefolterd en vernederd en op gruwelijke wijze om het leven gebracht. De stoffelijke resten werden na de vervolging op aanwijzing van een Chinees teruggevonden en op een bijpost begraven. Na Hamers gewelddadige dood werd in Nijmegen onder voorzitterschap van monseigneur W. van de Ven, bisschop van Den Bosch, een comit\u00e9 gevormd voor de oprichting van een monument, waarvoor uit het hele land bijdragen binnenstroomden. In 1902 werd het monument voor Hamer en drie medebroeders onthuld op de kop van de Bisschop Hamerstraat (voorheen Verlengde Molenstraat) in het Nijmeegse stadscentrum. In 1949 werd het beeld verplaatst naar het plantsoen in de Van Schaeck Mathonsingel, omdat er ruimte moest komen voor noodwinkels. Na een halve eeuw werd besloten de bisschop weer terug te brengen naar zijn oude plek. Op 6 juli 1999 werd het 60 ton wegende monument in zijn geheel door een kraanwagen vervoerd naar de gereconstrueerde Bisschop Hamerstraat. Door de Congregatie van Scheut werd ter nagedachtenis aan Hamer het Bisschop-Hamerhuis te Nijmegen gesticht als noviciaat en filosoficum voor toekomstige missionarissen. Enkele jaren na zijn dood werd de zaligverklaring van monseigneur Hamer aanhangig gemaakt bij de Congregatie van de Riten te Rome. Belangrijk bij een zaligverklaring is of de martelaar tot het einde toe heeft volhard in zijn geloof en zich niet heeft verzet. Omdat er geen ooggetuigen waren en geen betrouwbare gegevens bekend zijn over zijn wijze van sterven, is van een zaligverklaring van monseigneur Hamer nooit iets gekomen.", "Mieke van der Wall-Duyvendak": "In 1964 kreeg Geldermalsen als eerste gemeente in Gelderland een vrouwelijke burgemeester. De benoeming van de toen 42-jarige Mieke van der Wall-Duyvendak, afkomstig uit de Partij van de Arbeid, ging niet zonder slag of stoot. De Commissaris van de Koningin in Gelderland mr. H.W. Bloemers zag liever een man op deze post. Maar minister van Binnenlandse Zaken mr. E.H. Toxopeus zag in Mieke van der Wall de juiste vrouw op de juiste plaats en droeg haar voor benoeming voor. Op 29 september 1964 tekende koningin Juliana het Koninklijk Besluit. Mieke van der Wall was de tweede vrouw die in Nederland de ambtsketen kreeg omgehangen. Op dezelfde dag werd in het Utrechtse Leersum Tine \u2019s Jacob-des Bouvrie (VVD) tot burgemeester benoemd. Achttien jaar daarvoor, in 1946, was Truus Smulders-Beli\u00ebn als eerste vrouwelijke burgemeester (KVP) aangetreden in het NoordBrabantse Oost-, West- en Middelbeers. Mieke groeide op in een Nederlands-hervormd milieu. Haar moeder was predikantsdochter, haar vader aanvankelijk zendeling in Nieuw-Guinea, na zijn terugkeer in Nederland accountant en vervolgens predikant in Heemstede. In haar jeugd ging zij op school in Haarlem. De padvinderij was haar hobby. Na het eindexamen MMS volgde ze een opleiding tot lerares koken. Ze brak die af na haar huwelijk in 1943 met mr. Sake van der Wall. Deze toen 26-jarige advocaat en procureur was als kind getroffen door polio. Ondanks zijn invaliditeit was Sake maatschappelijk zeer actief. Kort na de oorlog werd hij wethouder voor de Christelijk-\n\n\n\n\n\nHistorische Unie (CHU) in Haarlem. In februari 1946 maakte Sake de overstap naar de toen opgerichte Partij van de Arbeid. Ook Mieke meldde zich als PvdA-lid aan. Na het overlijden van haar man in 1949 bleef zij achter met drie opgroeiende kinderen. Haar politieke interesse was toen al duidelijk aanwezig. Begin jaren \u201950 werd zij bestuurslid van de Protestants-Christelijke Werkgemeenschap (PCWG) binnen de PvdA. Van 1953 tot 1962 was zij gemeenteraadslid in Haarlem. Dit raadslidmaatschap combineerde zij met haar zorgtaken voor de kinderen en met een studie politieke en sociale wetenschappen aan de Universiteit van Amsterdam, die zij echter niet voltooide. In de raad toonde zij haar sociale betrokkenheid. Ze wist onder meer te bereiken dat een bepaling uit het ambtenarenreglement werd geschrapt waarin stond dat een vrouwelijke ambtenaar die trouwde, ontslag kreeg. Buiten het raadswerk zette zij zich jarenlang in voor de opvang van Hongaarse vluchtelingen. In 1959 werd zij secretaris-directeur van de Stichting voor Bijzondere Sociale Zorg en Maatschappelijk Buurtwerk in Haarlem, die zich inzette voor sociale integratie van probleemgezinnen. Begin jaren \u201960 werd haar ambitie voor het burgemeesterschap gewekt door een vraag van Rita de Bruyn Ouboter van de PvdA-Vrouwenbond: \u201cMoet jij niet eens solliciteren naar een burgemeesterspost?\u201d Na aanvankelijke aarzeling besloot zij de stap te wagen. De toenmalige \u2018burgemeesterslobbyist\u2019 van de PvdA-fractie J.H. Scheps, die zij kende uit de PCWG, maakte haar attent op een vacature in Geldermalsen. Deze plattelandsgemeente telde toentertijd ongeveer 7.000 inwoners. De bevolking was overwegend protestants-christelijk. De PvdA had er een sterke positie: zij leverde 6 van de 13 raadsleden en een van de twee wethouders. Scheps arrangeerde in het diepste geheim een ontmoeting met die PvdA-wethouder, H. Vink, om hem te vragen hoe een vrouwelijke PvdAburgemeester bij de verschillende partijen zou vallen. Vinks antwoord was positief. Daarop bracht Scheps in een gesprek met minister Toxopeus onder de aandacht dat mevrouw Van der Wall een geschikte kandidate voor Geldermalsen zou kunnen zijn. Tegelijkertijd maande Scheps haar om voorzichtig te zijn: \u201cMag ik u wel dringend verzoeken over uw sollicitatie met zo min mogelijk mensen te spreken. Er zijn nu eenmaal nog te veel mannen, die geen vrouw aan het roer willen en die zich niet uitverkoren achten een kapiteine te benoemen.\u201d De belangstelling voor de burgemeesterspost was groot. Er dienden zich 34 sollicitanten aan, allen mannen, onder wie vijf zittende burgemeesters. Commissaris van de Koningin Bloemers maakte een voordracht van drie personen, allen Nederlands-hervormd en allen PvdA. Niet mevrouw Van der Wall kwam bovenaan het lijstje te staan, maar een oudburgemeester, die voorheen kabinetschef van de Gelderse commissaris was. Op zich achtte Bloemers mevrouw Van der Wall wel \u201ceen re\u00eble candidate\u201d gezien haar ervaring in de sociaal-maatschappelijke sector maar een bezwaar leek hem dat zij \u201cniet beschikt over directe ervaring op gemeentelijk terrein.\u201d Bovendien waren er plannen om Geldermalsen samen met een aantal andere gemeenten te herindelen. Daardoor zou een gemeente van ongeveer 17.000 inwoners met een vrij uitgestrekt grondgebied ontstaan. Mr. Bloemers: \u201cIs dat voor een vrouwelijke burgemeester geschikt? Tochten bij nacht en ontij alleen over het plattelandsgedeelte van de nieuwe gemeente.\u201d Maar minister Toxopeus zette door. De commissaris zwichtte en Mieke van der Wall werd per 16 oktober 1964 benoemd tot burgemeester. In Geldermalsen zorgde het nieuws voor grote opwinding. Een verslaggever van een streekblad die Mieke van der Wall kwam interviewen, verwoordde dit treffend: \u201cMevrouw, u sloeg in als\n\n\n\neen bom\u201d. Mevrouw A. baronesse van der Borch tot Verwolde-Maris van de ARP/CHU-fractie had de benoeming van een seksegenote tot burgemeester als \u201ceen schok\u201d ervaren. VVD-raadslid H. van Erkom vond het wel \u201ceven wennen\u201d. Tijdens het ruim veertien jaar durende burgemeesterschap van Mieke van der Wall kwam er veel tot stand. Geldermalsen kreeg een sociaal medisch centrum, de woningdistributie werd verbeterd en het regionale woonwagenwerk kreeg een impuls. \u201cZij was een van de weinige Betuwse burgemeesters die gewoon een woonwagenkamp opwandelde en met de mensen ging praten\u201d, aldus haar zoon Evert. Mieke van der Wall was een levenslustige, scherpzinnige vrouw, praktisch ingesteld, sterk in sociale contacten, zoekend naar wat mensen bindt, soms ook scherp en dominerend. Vanwege haar grote sociale bewogenheid werd zij al spoedig \u2018de moeder van Geldermalsen\u2019 genoemd. Aan de kwalificatie \u2018burgermoeder\u2019, ook toen veelvuldig gebruikt, had zij overigens een hekel, zij zag haar positie als louter functioneel. Zij was een veel- en graag geziene vertegenwoordiger in lokale, regionale en landelijke organisaties op kerkelijk en sociaal gebied; ook maakte zij deel uit van het partijbestuur van de PvdA. Haar herbenoeming als burgemeester in 1970 verliep moeiteloos. Commissaris van de Koningin Bloemers typeerde haar bij die gelegenheid als \u201ceen besluitvaardige, opgewekte, ontwikkelde, maar boven alles vriendelijke en nuchtere vrouw, die als burgemeester (...) door het ambtenarenapparaat en de bevolking van Geldermalsen, maar ook door haar medebestuurders en in de kring van haar collega\u2019s volledig is geaccepteerd. Ondanks haar handicap, dat zij er als weduwe alleen voor staat, thuis geen klankbord vindt en bijvoorbeeld ook alle representatieve verplichtingen alleen moet vervullen, heeft zij zich weten te ontwikkelen tot een volwaardige burgemeester.\u201d Zes jaar later velde ook Bloemers\u2019 opvolger mr. W.J. Geertsema een zeer positief oordeel. In de tweede helft van de jaren \u201970 kregen de herindelingsplannen voor Geldermalsen vaste vorm. Mieke van der Wall liet commissaris Geertsema weten dat zij geen burgemeesterschap ambieerde van een veel grotere gemeente Geldermalsen. In 1979, een jaar na haar vertrek, kreeg haar bestuurlijke loopbaan een vervolg, toen zij benoemd werd tot voorzitter van het dagelijks bestuur van Het Dorp, de woongemeenschap van gehandicapten bij Arnhem. De stichting van Het Dorp was mogelijk geworden dankzij de eerste nationale televisie-inzamelingsactie in ons land, in 1962 gepresenteerd door Mies Bouwman. De nieuwe functie was de oud-burgemeester op het lijf geschreven, niet alleen bestuurlijk. Als weduwe van een op jonge leeftijd invalide geworden man wist zij welke moeilijkheden gehandicapten te overwinnen hebben. \u201cZij kon bijna geen openbaar gebouw betreden zonder kritisch te kijken naar de toegankelijkheid ervan voor rolstoelers\u201d, aldus haar zoon Evert. Actief was Mieke van der Wall daarnaast in organisaties die zich inzetten voor oud-verzetsmensen. Haar woonplaats Geldermalsen had zij toen al verwisseld voor Zoelen, in de Tielerwaard, waar zij tien jaar woonde. Omdat het beter was voor haar gezondheid en voor haar sociale contacten verhuisde zij in 1988 naar Heemstede, vlak bij Haarlem. Daar had ze nog altijd vele vrienden en kennissen. In 1992 zou Mieke van der Wall-Duyvendak geheel onverwachts overlijden, 69 jaar oud. Vijf jaar later eerde Geldermalsen haar \u2018moeder\u2019 door een straat naar haar te vernoemen.", "Frauck en Johanna Engelberts": "De tweeling is nog geen vier jaar als het gezin naar de Zutphense Pelikaanstraat verhuist, in \u201cdat heerlijke grote huis in Zutfen, nog van hun grootouders, dat ontegenzeggelijk het terrein is geweest waar de fantasie der twee kinderen zich ontwikkeld heeft\u201d. Het citaat is van tijdgenote Marie van Zeggelen (1870-1957), zelf schrijfster van historische vertellingen, die wel met Johanna correspondeerde maar geen van beide zussen ooit heeft ontmoet. Van Zeggelen verhaalde in een in memoriam hoe dat huis vol verborgen trappen en geheimzinnige zolders de ambiance was, waarin de tweelingzusjes, ieder afzonderlijk, hun historische wereld vorm gaven. De zusjes groeiden op in een tamelijk beschermd milieu. Ze kregen les van de Zwitserse gouvernante Jeanne Elise Roberti, van wie zij \u201cmeer Fransch dan Nederlandsch\u201d leerden. Dus moest, volgens de ouders, een paar keer per week Nederlands gegeven worden door een Nederlandse huisonderwijzer. Ze werden op hun twaalfde op de kostschool Welgelegen te Warnsveld\n\n\n\n\n\nbij juffrouw De Puy geplaatst. In het verhaal \u2018Pastel\u2019 (in de bundel Silhouetten ) heeft Frauck het leven op een dergelijke kostschool uitgewerkt. Na de kostschooltijd brak een periode van verhuizingen aan, omdat hun vader een carri\u00e8re binnen de magistratuur ambieerde. Dat bracht hem en zijn gezin na een aantal standplaatsen uiteindelijk in Assen, waar hij of\ufb01cier van justitie werd. Tussen 1883 en 1893 was vader Derck lid van de Gelderse Provinciale Staten, en van 1888 tot 1891 lid van de Tweede Kamer. Hij overleed in 1913; moeder Anna Jacoba Nepveu was al in 1904 te Zeist overleden. De zusjes vertrokken na de dood van hun ouders naar Utrecht. Ze betrokken een woning te Huis ter Heide, waar ze tot hun dood zouden blijven wonen. Frauck herinnerde zich nog dat zij net als haar grootvader mr. J.I.D. Nepveu (1810-1887), griffier aan het gerechtshof te Utrecht en in de jaren 1840-1855 redacteur van het jaarboek Aurora , \u2018waar alle grote literatoren van die tijd in schreven\u2019, veel belangstelling voor geschiedenis had. Nepveu publiceerde in 1867 een deel van de correspondentie van de omstreden Friese staatsman en dichter Onno Zwier van Haren (1713-1779), waarop Frauck haar Een vergeten proces (Zeist 1925) zou baseren. Maar al te graag ontleende zij haar historische belangstelling aan familiale en genealogische wortels, want ook vader kon boeiend over het verleden vertellen. In hun literaire werk toonden de tweelingzusters een eigen, onafhankelijke weg, waarbij zij voor wat betreft de onderwerpskeuze een sterke voorkeur voor het leven van adellijke families in de 18de eeuw aan de dag legden. Frauck schreef negen romans en een aantal verhalen, die later gebundeld werden uitgegeven. Zij debuteerde in 1901 met het feuilleton \u2018Pastoor Picardts boek\u2019 in het weekblad Eigen Haard , terwijl in hetzelfde jaar \u2018Adolf van Gelre, eene levensschets\u2019 werd opgenomen in de Geldersche Volks-almanak . In Eigen Haard en Stemmen des Tijds verschenen daarna nog enkele verhalen, terwijl haar impressies van de Gelderse graven en hertogen in de Geldersche Volks-almanak werden gepubliceerd, zoals \u2018Adolf van Gelre, een levensschets\u2019 (1901), \u2018De hertogen uit het huis van Nassau\u2019 (1902) en \u2018De laatste hertog van Gelre\u2019 (1903). Haar roman Mietje van der Dussen verscheen aanvankelijk als vervolgverhaal in Stemmen des Tijds en werd in 1918 in boekvorm uitgegeven. Hoofdpersoon Clara, getrouwd met Willem van Rouwenoort van d\u2019Ulenpas (bij Drempt) krijgt omstreeks 1793 haar te Amsterdam wonende zusje Mietje te logeren. In het voorjaar van 1794 verhuist Mietje naar Zutphen, waarna de politieke gebeurtenissen van 1795 \u2013 de patriotse renaissance in volstrekt gewijzigde omstandigheden \u2013 zich ontspinnen. Maar de meeste aandacht besteedt Frauck aan sfeertekening en de ontwikkeling van de zusjes Van der Dussen. Tot de fraaiste romans behoort De oude strijd om het bestaan , dat eerst als vervolgverhaal in Stemmen des Tijds verscheen en in 1924 in boekvorm uitkwam; een jaar later volgde de eerste van een serie herdrukken. De oude strijd , \ufb01ctie gebaseerd op feiten, vertelt het verhaal van drie generaties Verstege te Zutphen, die voor hun posities en inkomen van elkaar afhankelijk zijn. Landelijke bekendheid genoot een van de hoofdpersonen, Bernard Joost Verstege (1723-1796), die ruim veertig jaar burgemeester van de IJsselstad was en zich in de jaren \u201980 van de 18de eeuw in woord en geschrift als compromisloos patriot ontpopte. Uit onderzoek van onder meer van de Amsterdamse gemeentearchivaris I.H. van Eeghen \u2013 die persoonlijk door Fraucks werk was geraakt \u2013 bleek dat zij zich terdege op haar verhalen en romans voorbereidde. Zij had inzage in tal van familiepapieren, waaruit zij personen van vlees en bloed samenstelde, al zijn de \ufb01guren niet allemaal even diep uitgewerkt. De presentatievorm van haar verhalen was meestal de herinnering van een con\ufb02ict, waarbij de chronologie werd gehandhaafd. Daarbij koos ze \u2013 noodgedwongen \u2013 de vertelpositie van een buitenstaander, die buiten de 18de eeuw stond. Frauck had een voorkeur voor vrouwelijke hoofdpersonen met een sterk karakter. Met deze verhaalelementen vormde zij h\u00e1\u00e1r beeld van de 18de eeuw. Haar werk trok, gezien de vele herdrukken, een vast, mogelijk vooral vrouwelijk publiek aan. Ignatia Lubeley ( Johanna Engelberts) was niet zo productief als haar zus; Johanna ging in haar verhalen minder feitelijk, meer gevoelsmatig te werk. Zij toonde daarin een sterke voorkeur voor symboliek. Ook zij\n\n\n\ndocumenteerde zich terdege voordat ze begon te schrijven, maar zij interpreteerde het materiaal vrijer. Zo beschreef zij de hoofd\ufb01guur in haar meest feitelijke verhaal, de novelle Babette (1930) niet als persoon, maar als symbool van gefnuikt jeugdig idealisme in het Frankrijk van na de Revolutie van 1789. In die novelle zette zij de trits vrijheid, gelijkheid en broederschap af tegenover een opvallend harde aristocratie. Ook deze novelle was op bronmateriaal gebaseerd, maar meer dan haar zus schiep Johanna een eigen gevoelswereld, waarin de opeenvolgende feiten de verhaallijn vormden. Dat blijkt ook uit haar overige werk, waar het dagelijks familieleven van de aristocratie een grotere plaats inneemt dan bij Frauck. Het mik- en richtpunt van de tweelingzusters is onveranderlijk de sociale bovenlaag. Het doet er denkelijk bij Frauck en Johanna niet zozeer toe of hun beeld van de 18de eeuw waarheidsgetrouw was; interessanter is de manier waarop zij hun \u201818de eeuw\u2019 trachtten vorm te geven: zo had het kunnen zijn. In die zin zijn de schrijfsters Johanna en Frauck vergelijkbaar met tijdgenoten als August Pieter van Groeningen (1866-1894), Justus van Maurik (1846-1905) en de broers Isra\u00ebl (1872-1932) en Emanuel (1871-1943) Querido, allen kroniekschrijvers met diepgaande belangstelling voor achterbuurten en armoede in de 19de eeuw. Schijnbaar liggen de werelden van de schrijfsters en hun mannelijke collega-auteurs ver uit elkaar. Hun gemeenschappelijke noemer is sterke betrokkenheid bij het onderwerp. Johanna zat tussen 1916 en 1919 in de redactie van Onze Jonge Meisjes , een maandblad gewijd aan de belangen van vrouwen en meisjes, uitgegeven door de Vereniging van Christen Jonge Vrouwen. De zusjes traden overigens nauwelijks in de openbaarheid; interviews zijn niet bekend, een enkele foto (opgenomen in Een vergeten proces ) is bewaard. Over contacten met hun broers \u2013 Hendricus was spoorwegambtenaar, Albert studeerde rechten \u2013 is weinig bekend. Het ligt voor de hand te veronderstellen dat de zusters elkaar hun werk voorlazen en bekritiseerden, maar of en hoe zij bij het schrijven te werk gingen, is onduidelijk. Een halve eeuw trokken zij samen op. Frauck stierf jong, op bijna vijftigjarige leeftijd in 1929. Johanna overleefde haar een kwart eeuw en stierf na een lang ziekbed in 1953.", "Marinus van der Goes van Naters": "Op hoge leeftijd dacht Van der Goes van Naters met weemoed aan zijn jeugd en advocatenjaren in Nijmegen. Hij keek met veel liefde voor de natuurlijke omgeving terug op die periode. Van der Goes van Naters stond bekend als \u2018de rode jonker\u2019 en was een milieuactivist avant la lettre. Zijn vroege geschiedenis in Nijmegen draagt hiervan al de sporen. Marinus van der Goes van Naters stamt uit een adellijke familie. Van der Goes\u2019 vader was een antiklerikale liberaal, sociaal conservatief met een sterke culturele belangstelling. Zijn vader vond hij \u2018breed van opvatting\u2019, zijn moeder \u2018smal van opvatting\u2019. Hij kreeg een standsbewuste opvoeding. Op het stedelijk gymnasium in Nijmegen raakte hij bevriend met H.B. Wiardi Beckman en onder de indruk van diens idealistische ouders. Samen richtten zij op het gymnasium een discussieclub op en gaven zij een socialistisch geori\u00ebnteerd blaadje uit. Dit leidde verschillende malen tot con\ufb02icten met de schoolleiding en zijn ouders. De mislukte Troelstra-revolutie in november 1918 maakte van Van der Goes van Naters volgens eigen zeggen een socialist. P.J. Troelstra, fractievoorzitter van de Sociaal Democratische Arbeiderspartij (SDAP) in de Tweede Kamer, voorspelde in het parlement dat de arbeidersklasse op korte termijn de politieke macht zou overnemen. Een verkeerde inschatting bleek even later. Van der Goes studeerde rechten aan de Rijksuniversiteit Leiden (1919-1923), waar hij in 1930 promoveerde op Het staatsbeeld der sociaaldemocratie . Na zijn studie keerde hij terug naar Nijmegen, waar hij zich als advocaat vestigde. In 1930 ging hij als jurist voor het Nederlands Verbond voor Vakverenigingen in Heerlen werken. Zeven jaar later kwam Van der Goes voor de SDAP in de Tweede Kamer. Tijdens de Tweede Wereldoorlog zat hij onder meer als gijzelaar in de kampen Buchenwald en Sint-Michielsgestel. Na de oorlog keerde hij terug in de Tweede Kamer, waar hij fractievoorzitter \n\n\n\nvan de PvdA werd. In 1951 trok Van der Goes zich terug als fractievoorzitter omdat hij een afwijkend standpunt innam over de positie van Nieuw-Guinea. De PvdA-er wilde, in tegenstelling tot zijn fractie, wel met de Indonesi\u00ebrs onderhandelen. Zoals zo vaak hield hij destijds zijn gepeperde mening tijdens een interview met het dagblad Het Vrije Volk niet voor zich. Hij bleef tot in 1967 Kamerlid. Van der Goes was een fervent voorvechter van de Europese gedachte. Hij was nauw betrokken bij het werk van de Europese Gemeenschap voor Kolen en Staal en werd lid van het eerste Europese Parlement in 1958. Zijn grote belangstelling voor Afrika en ontwikkelingssamenwerking brachten hem in Rwanda, waar hij van 1970 tot 1973 gasthoogleraar was. De laatste jaren van zijn leven woonde hij in Wassenaar, van waaruit hij tot op zeer hoge leeftijd de politiek bleef volgen. Ook haalde hij met opmerkelijke uitspraken nog geregeld de pers. Van der Goes van Naters heeft vooral nationaal en internationaal carri\u00e8re gemaakt, maar voor de woonplaats van zijn jeugd hield hij levenslang een zwak. In Nijmegen heeft hij naar eigen zeggen zijn politieke bewustzijn ontwikkeld. Na zijn studie in Leiden woonde en werkte Van der Goes nog van 1923 tot 1930 in Nijmegen. Hij werkte hier op het overwegend liberale advocatenkantoor van zijn vader. Van der Goes werd lid van de SDAP en raakte betrokken bij het werk van de Nijmeegse afdeling. Met de sfeer in de Nijmeegse afdeling worstelde Van der Goes geregeld. Hij had vooral moeite met de lokale partijleiding, in het bijzonder met haar voorman, wethouder G.A. Corduwener, een opvliegende persoonlijkheid. Beide mannen lagen elkaar niet. De \ufb02amboyante Van der Goes was een \ufb02apuit, die geen blad voor de mond nam waardoor hij anderen voor het hoofd kon stoten. Van der Goes was al vroeg begaan met het milieu. Hij was meer dan dertig jaar voorzitter van de Contactcommissie voor Natuur- en Landschapsbescherming (1940-1971), een samenwerkingsverband van natuur- en milieuorganisaties en de voorganger van de Stichting Natuur en Milieu. Zijn belangstelling voor de natuur wortelde in de omgeving van Nijmegen met zijn beboste stuwwallen en fraai uitzicht over de Ooijpolder. Van der Goes sprak liefkozend van een \u2018romantische omgeving\u2019. Het volbouwen van de Nijmeegse Kwakkenberg was hem een doorn in het oog. Van der Goes\u2019 eerste groene actie was het behoud van een schilderachtige tamme kastanje aan de Ubbergse Veldweg in Nijmegen in 1924. Een boer wilde de boom omhakken. Van der Goes en de schilder Eug\u00e8ne L\u00fccker, die de kastanje als motief gebruikte in zijn kunstwerken, \n\n\n\nkochten de boom voor een behoorlijk bedrag aan. De kastanje heeft lang bekend gestaan als \u2018De boom van L\u00fccker\u2019. Beide mannen richtten vervolgens de Nijmeegse Vereniging voor Natuurschoon op, Van der Goes werd secretaris. De advocaat zette wethouder G.A. Corduwener met succes onder druk om het bedreigde Mari\u00ebnbos en de Vier Perken te laten kopen. De vereniging protesteerde tegen plannen voor de aanleg van een brug over de Waal die aansloot op de singels, omdat zij vreesde dat het stadspark en het leefklimaat werden aangetast, onder andere door druk verkeer. Een autobrug naast de spoorbrug had haar voorkeur. Omstreeks 1928 kreeg de vereniging het beheer over het Kastanjedal bij Beek. Door een priv\u00e9drama \u2013 in 1929 overleden zijn vader en zijn driejarig zoontje \u2013 wilde hij de stad verlaten. Bovendien voelde hij zich in de advocatenpraktijk te veel \u201chet jongetje bij z\u2019n pa op kantoor\u201d. Verder wilde Van der Goes voor de rode zaak gaan werken in het overwegend katholieke zuiden. Daarom verruilde hij in 1930 Nijmegen voor Heerlen. De natuurbeschermer werd bij zijn afscheid tot erelid van de Nijmeegse Vereniging voor Natuurschoon benoemd. De vereniging leidde na zijn vertrek een kwijnend bestaan. Omstreeks 1962 onderhandelden Nederland en Duitsland over de teruggave van enkele door Nederland na de oorlog geannexeerde gebieden, waaronder het bosgebied de Duivelsberg. Van der Goes bewaarde dierbare jeugdherinneringen aan het gebied en hij maakte zich zorgen over de toekomst van de Duivelsberg als dit aan de Duitsers zou worden teruggegeven. Als een terri\u00ebr beet hij zich in de kwestie vast. Hij haalde de staatssecretaris van Buitenlandse Zaken over het gebied te gaan bezichtigen. Dat deed deze per \ufb01ets en hij raakte onder de indruk. Tijdens een diner met de Duitse ambassadeur wist Van der Goes de beboste heuvel voor Nederland te behouden. Tegenwoordig is de Duivelsberg een door Staatsbosbeheer beschermd natuurgebied, waar vele bezoekers komen recre\u00ebren. Zijn kinderen spraken over \u2018Pappa\u2019s Duivelsberg\u2019. Van der Goes zorgde met regelmaat voor opschudding. Zijn niet altijd even zorgvuldig gekozen woorden, vielen soms verkeerd. Hij was een gedreven persoonlijkheid, die tot op zeer hoge leeftijd de Nederlandse politiek en de wereld bleef volgen. Van der Goes had een brede en diepe culturele belangstelling, waarin hij zijn vaders voorbeeld volgde. Zijn interesse in natuur ontstond in zijn Nijmeegse jeugdjaren, en zijn belangstelling voor natuurbescherming tijdens zijn Nijmeegse advocatenjaren. Het legde de basis voor zijn verdere werk in de nationale en internationale natuur- en milieubescherming.", "Johannes Hermanus Gunning": "Het leven van Johannes Hermanus Gunning als ondernemer laat zich grofweg indelen in twee periodes met als cesuur de aankoop van de papierfabriek De Vlijt in Apeldoorn in 1808. De tijd erv\u00f3\u00f3r werd zijn bestaan gekenmerkt door formidabele voorspoed en een steeds toenemende rijkdom, de tijd erna door ernstige tegenspoed en een tot aan de grens van de armoede afnemend vermogen. Zijn vader, afkomstig uit een geslacht van Westfaalse linnenwevers, had zich omstreeks 1748 in Haarlem gevestigd en zich daar in de linnenweverij en wellicht ook in de handel in linnen een bestaan veroverd. Zijn zoon Johannes Hermanus\n\n\n\nkreeg zo van huis uit de kennis van de vervaardiging van en de commercie in linnenproducten met de paplepel ingegoten. Tekenend voor zijn zelfstandigheidsdrang en ambitieniveau was dat hij al als zeventien- of achttienjarige jongeman naar Amsterdam vertrok om daar een eigen bedrijf te stichten. Dat liep van meet af aan door zijn grote mate van energie en zijn onmiskenbaar zakeninstinct als een trein. Daardoor kon hij het zich veroorloven, nog geen 21 jaar oud, in het huwelijk te treden. Zijn echtgenote, Margaretha Rutgers, was een \ufb02inke vrouw, die haar snel uitdijende gezin met krachtige hand leidde. Bovendien verleende zij in hun relatie het hem als uitgesproken pater familias zo zeer benodigde tegenwicht. In deze Amsterdamse jaren legde Gunning ondanks het bar slechte economische klimaat een stevige basis voor een welvarend bestaan. Daarbij beperkte hij zich spoedig niet meer tot de textielbranche. Forse winsten wist hij na 1795 te behalen in de wapenhandel en de proviandering van de Bataafse en Franse troepen, waarbij hij risico\u2019s bepaald niet schuwde. In 1801 verhuisde hij met vrouw en vier kinderen naar \u2019s-Gravenhage, waar zij hun intrek namen in een voornaam herenhuis aan de Bezuidenhoutse Weg. Daar zette hij zijn commerci\u00eble activiteiten met onverminderd elan en succes voort. Ontegenzeglijk maakte hij er deel uit van de elite. Met enkele Haagse notabelen, onder wie de kapitaalkrachtige Pieter van Herzeele (1753-1817), werd hij in 1805 een van de oprichters en de eerste directeur van de Haagsche Assurantie Compagnie, die zich voorspoedig ontwikkelde tot een solide verzekeringsmaatschappij. In het begin van 1808 besloot Gunning tot een radicale koerswijziging: met Pieter van Herzeele als stille vennoot kocht hij van Jacob van Wechel (circa 17281809) en mede-eigenaren op 1 april voor 32.900 gulden het papiermolencomplex aan De Grift te Apeldoorn, genaamd de Oude Kopermolen en door hem omgedoopt tot De Vlijt. Dit bedrijf was met zijn twee papiermolens, ongeveer vijftig werkkrachten, enkele herenhuizen, twaalf werkhuisjes en een uitgestrekt grondgebied, het enige grootbedrijf op de Veluwe. Waarom hij dit drastische besluit tot een zo verstrekkende verandering in bedrijfssector en woongebied heeft genomen, is onbekend, maar zeker is dat hij zich hierbij vooral heeft laten leiden door de hoge winsten die hij in de papiersector verwachtte. Aan \ufb01nanci\u00eble middelen ontbrak het hem niet. Naast forse investeringen in de papierfabriek permitteerde hij zich de aanleg van een fraaie Engelse landschapstuin. Hiermee leek hij zijn levensideaal, een plaats in de top van\n\n\n\nde burgerstand, met de daarbij behorende rijkdom, achting en levensstijl, de\ufb01nitief te hebben verwezenlijkt. Het pakte anders uit. Zijn laatste miljoenencontract, in december 1808 met koning Lodewijk Napoleon ter proviandering van leger en vloot afgesloten, werd door de totaal onverwachte Engelse invasie in Zeeland in 1809 de eerste streep door de rekening. In plaats van forse winsten leverden deze logistieke voorzieningen hem enorme verliezen op. Napoleon, die spoedig daarna het Koninkrijk Holland bij het Franse Keizerrijk inlijfde, wees zijn verzoeken om een schadevergoeding van 140.000 gulden keihard af. Bovendien kwam de door de Franse regering tegen een veel te lage prijs afgedwongen leverantie van tienduizenden geweren hem op een schadepost van meer dan een ton te staan. Nog ernstiger voor zijn vermogenspositie was dat de papiermarkt tijdens de inlijving bij Frankrijk volledig instortte, waardoor de productie op De Vlijt sterk terugliep en in 1813 tot stilstand kwam. Inmiddels was Gunning op 15 juni 1811 door maire A.C.W. Nies (1747-1820) be\u00ebdigd als lid van de nieuwe municipale raad van Apeldoorn. Enkele maanden later, op 26 september, volgde hij, vooral door de protectie van de in Apeldoorn woonachtige, zeer invloedrijke gewezen admiraal Jan Hendrik van Kinsbergen (1735-1819), Nies in zijn burgemeestersambt op. Maar\n\n\n\ndoor zijn autoritaire en niet altijd even onkreukbaar \ufb01nanci\u00eble optreden maakte hij zich spoedig gehaat bij de Apeldoornse high society . Nog vervelender was dat hij als maire steeds meer in de klem raakte tussen de Franse commandant van Deventer met zijn hoge rekwisities van bomen en levensmiddelen, en de Apeldoornse ingezetenen met hun geringe bereidheid daaraan te voldoen. En dat terwijl de gemeente steeds meer in de frontlinie kwam te liggen tussen de oprukkende kozakken en Pruisische troepen enerzijds en de zich fel verwerende Fransen anderzijds. Na de komst van de kozakken op 22 november 1813 in Apeldoorn leek er een einde gekomen aan de Franse bezetting. Maar de volgende dag verscheen geheel onverwacht een eskadron Franse militairen ter plaatse. Zij hadden opdracht de maire van Apeldoorn, verdacht van tegenwerking in zake de Franse vorderingen, gevankelijk ter verantwoording mee te nemen naar Amersfoort. Gunning werd gearresteerd en \u2019s avonds naar Amersfoort gedeporteerd. Onderweg vervoegde zich zijn oudste zoon Bernard met een rijtuig bij hem om zijn vader te vergezellen. Het was de eerste etappe van hun deportatie onder militaire escorte, die op 19 december 1813 eindigde in een opsluiting in de Parijse gevangenis Saint P\u00e9lagie. Zijn ervaringen tijdens die reis en zijn verblijf in gevangenschap heeft Gunning een paar jaar later uitvoerig beschreven in zijn Verhaal van het gebeurde [\u2026] . Zijn deportatie had in Apeldoorn grote consternatie gewekt. Verzoeken van zijn vrouw en de autoriteiten om zijn vrijlating bleven zonder resultaat. Maar op 17 maart 1814, vlak voor de ineenstorting van het Napoleontische Keizerrijk, werd hij dankzij de interventie van Lodewijk Napoleon uit de Parijse gevangenis ontslagen. Op 29 mei 1814 keerde hij gezond en wel in Apeldoorn terug. Daar wilden ze hem echter niet meer als burgemeester hebben. Ter voorkoming daarvan was de waarnemend maire Johan Carel van Lichtenberg door de notabelen onder aanvoering van de machtige Van Kinsbergen intussen stevig in het zadel gezet. Zo eindigde het kortstondig bestuurlijk intermezzo van Gunning weinig eervol en zelfs zonder formeel ontslag. Met inzet van al zijn krachten stortte hij zich vervolgens, gesteund door zijn zoon Bernard, op het herstarten van De Vlijt. Maar de daarvoor vereiste hoge investeringen ontbraken hem en de buitenlandse concurrentie was moordend. Daarom lukte het hem niet het bedrijf op volle toeren en met winst te laten draaien. De papierproductie en de exploitatie liepen almaar verder terug. Een teken aan de wand was dat zijn mede\ufb01rmant Pieter van Herzeele zich in 1816 na enkele jaren van onderlinge juridische touwtrekkerij uit de onderneming terugtrok. Daarbij nam hij genoegen met alleen de vrijstelling van alle hypothecaire lasten zonder enige tegemoetkoming in geld. Vanaf toen rustte het noodlijdende bedrijf geheel op de schouders van Gunning. Intussen moesten hij en zijn gezin, dat, sinds 1813 gecompleteerd, twaalf thuiswonende kinderen telde, rondkomen van een steeds beperkter huishoudbudget. Hij stapelde schuld op schuld en het kostte hem grote moeite zich zijn crediteuren van het lijf te houden. In uiterste nood diende hij tussen 1817 en 1824 enkele verzoekschriften in bij koning Willem I om schadeloosstelling voor zijn verliezen uit de Franse Tijd en om regeringssubsidies voor de exploitatie van De Vlijt, maar hij kreeg steeds nul op het rekest. Het faillissement van De Vlijt leek zeer nabij en onafwendbaar. Dan ineens, als een donderslag bij heldere hemel, was daar op 25 februari 1824 de verkoop van het bedrijf aan Jan Hendrik Ameshoff (1794-1873) uit Amsterdam. Die kocht het gehele complex voor bijna 90.000 gulden. Dat werd de redding van Gunning en zijn gezin. Na aftrek van alle hypotheken en persoonlijke schulden resteerden voor hem zo\u2019n 40.000 gulden, voldoende geld om zich daarvan als rentenier een redelijk bestaan te kunnen aanmeten. Tot 1829 rentenierde hij in huize Schoonbroek in Noord-Apeldoorn. Daarna verhuisde hij met nog vijf bijna of geheel volwassen kinderen naar Holland. Eerst nam hij zijn intrek in het fraaie landhuis Vreedenslust te Koudekerk. Hier ontviel hem in 1836 zijn vrouw Margaretha Rutgers. Vervolgens bewoonden hij en zijn kinderen van 1836 tot 1839 het deftige landhuis Haagwijk te Zoeterwoude. Daarna begon hij zonder inwonende kinderen een nieuw leven met zijn tweede echtgenote Sophia Anna Engelman te Wijk bij Duurstede in een eenvoudige woning in de Volderstraat. Maar al na twee jaar, in 1841, vestigde het paar zich voorgoed in Haarlem, de stad van zijn jeugd. Hier bracht hij zijn laatste twaalf levensjaren door in een net burgerpand aan het Spaarne. Na de dood van Sophia Anna in 1851 leefde hij daar alleen tot zijn overlijden op 84-jarige leeftijd in 1853. Hij liet een vermogen na van niet veel meer dan 4.000 gulden. Daarmee was een einde gekomen aan het leven van een volbloed ondernemer, een energieke en wilskrachtige persoonlijkheid maar bepaald geen gemakkelijk heerschap in de omgang. Hij had onder economisch zware tijden eerst jaren van grote welvaart en puissante rijkdom, daarna jaren van noodlottige tegenslagen en een moeizame strijd om het bestaan beleefd. \n\n\n\nTen slotte had hij dankzij een enorme meevaller toch nog kunnen genieten van een langdurig rentenierschap. Als een echte stamvader kon hij zich toen verheugen op een talrijk nageslacht. Verhoudingsgewijs velen van zijn nazaten zouden zich in later tijden scharen onder de welgestelde burgerij en hoge academische posities innemen, ongetwijfeld geheel volgens de normen van hun eerzuchtige voorvader.", "Jacobus Jan Cremer": "\u201cGelderland, het bloeijende Gelderland, \u2013 hoe veel schoons, hoe veel goeds, hoe veel degelijks levert het niet op.\u201d Deze eerste regel van \u2018Een Betuwsch Landman met zijn zoon op reis naar de Amsterdamsche Kermis\u2019, Cremers in 1853 in het tijdschrift Gelderland verschenen \u2018Betuwsche novelle\u2019, is er een voorteken van hoe belangrijk Gelderland als inspiratiebron voor de schrijver Cremer zou worden. Al op jeugdige leeftijd maakte Cremer kennis met het leven van de boerenbevolking, dat hij later in zijn Betuwsche novellen (Haarlem 1856) en Overbetuwsche novellen (voor het eerst verzameld als Distels in \u2019t weiland , Leiden 1865) zou vastleggen. Zijn ouders waren in goeden doen en bezaten het buiten de Oldenhof in Driel, waar Cremer in zijn jeugd de zomers doorbracht. Op zeer jonge leeftijd speelde hij mee in toneelstukjes die in de huiselijke kring werden opgevoerd en toen was al duidelijk dat hij aanleg voor de voordrachtskunst had. Cremer was alles behalve een grage leerling en probeerde zich nogal eens te onttrekken aan de lessen die hij moest volgen. Hij ging eerst een paar jaar naar een school in Arnhem maar op zijn tiende jaar stuurden zijn ouders hem naar de kostschool het Hemeldal in Oosterbeek. Na zijn vertrek van het Hemeldal kreeg hij nog enige jaren les van een gouverneur. Cremer was er inmiddels in geslaagd zijn ouders ervan te overtuigen dat hij vooral talent voor tekenen en schilderen had en toen bleek dat andere opleidingen waarschijnlijk toch niet met succes afgesloten zouden worden, kreeg hij in 1844 toestemming om als kunstschilder in de leer te gaan bij de schilder Frederik Hendrik Hendriks te Oosterbeek. Twee jaar later kon hij zich al inschrijven aan de Haagse Teekenacademie, waar hij nog \u00e9\u00e9n jaar de nodige lessen volgde. Al in 1846, nog v\u00f3\u00f3r zijn vertrek naar Den Haag, had Cremer overigens al schilderijen naar tentoonstellingen ingestuurd. Vanaf 1848 zou hij zich voornamelijk op zijn specialiteit \u2013 Gelderse landschappen \u2013 toeleggen en ook gedurende zijn succesvolle carri\u00e8re als schrijver zou hij die nog vele jaren op verkooptentoonstellingen blijven exposeren. Schilderijen van Cremer zijn onder meer opgenomen in de collecties van het Rijksmuseum en van het Gemeentemuseum Arnhem. Cremers succesvolle schrijverscarri\u00e8re begon overigens met een mislukt werk. Rond 1850 was de historische roman nog steeds zeer in trek en ook Cremer wilde zich daar wel eens aan wagen. Hij verdiepte zich in de Vaderlandsche histori\u00ebn van Wagenaar en verkeerde in de veronderstelling zich daarmee voldoende op het schrijven van een historische roman voorbereid te hebben. In de voorrede van zijn eerste gepubliceerde werk verwoordde Cremer op schilderachtige wijze hoe hij tot het schrijven van zijn roman gekomen was:\n\n\u201cWanneer de avond met zijn\u2019 valen sluijer het aardrijk bedekt, en de heerschende duisternis de verwen kleurloos\n\n\n\nheeft gemaakt, dan schuift de kunstenaar zijn palet tot de volgende ochtend ter zijde, en verschaft zich eene uitspanning naar welgevallen.\u201d\n\nDie uitspanning werd De Lelie van \u2019s-Gravenhage (Amsterdam 1851), waarmee hij hoopte de voor het schilderen onbruikbare uren toch nog productief te kunnen maken. Hoewel Cremer later erkende dat zijn eersteling een mislukking was en zijn schildersloopbaan zich bovendien voorspoedig ontwikkelde, heeft hij het toch niet bij deze eerste poging gelaten. Na zijn huwelijk in 1852 vestigde Cremer zich in het landelijke Loenen aan de Vecht en in de vijf jaren die hij daar doorbracht, kwam zijn letterkundige productie goed op gang. Hij schreef nog een minder geslaagde roman \u2013 Dani\u00ebl Sils (Arnhem 1856) \u2013 en een aantal korte vertellingen, waarvan sommige in Betuws dialect. Deze tussen 1853 en 1856 onder meer in de Geldersche Volksalmanak gepubliceerde \u2018Betuwsche novellen\u2019 \u2013 en ook de latere tussen 1857 en 1877 verschenen \u2018Overbetuwsche novellen\u2019 \u2013 droeg Cremer in heel Nederland voor. Deze voordrachten waren buitengewoon succesvol en droegen niet weinig aan zijn bekendheid bij. Zelfs Nicolaas Beets \u2013 gevierd dichter en onder het pseudoniem Hildebrand bekend als auteur van de C amera obscura \u2013 wijdde in 1878 enige regels aan de voordrachtskunst van Cremer:\n\n\u201cWie Cremer leest , kent slechts zijn twintigst deel; Alleen wie Cremer hoort , kent hem geheel. Men kan door \u2019t oog niet dan een weinig hooren Van \u2019t geen hij ons te aanschouwen geeft, door de ooren.\u201d\n\nBinnen een paar jaar was Cremer een veelgevraagd auteur geworden die door uitgekiende contracten met zijn uitgevers als een van de eerste schrijvers in Nederland goed wist te verdienen aan zijn kopijrechten. Ook voor zijn voordrachten \u2013 altijd voor volle zalen \u2013 bedong hij forse honoraria. Het liefst las hij echter voor eigen rekening, dan kreeg hij de volledige opbrengst zelf in handen. De opbrengsten van zijn voordrachten kwamen overigens lang niet altijd ten goede aan Cremer en zijn gezin. Cremer was een sociaal bewogen mens en menigmaal bestemde hij de opbrengsten \u2013 gevraagd of ongevraagd \u2013 voor een goed doel. Ook de opbrengsten van zijn letterkundig werk waren soms bestemd voor anderen. Met verhalen als Een winternacht (Arnhem 1854) en Op den zolder (Rotterdam 1861) deed Cremer een beroep op het medelijden maar vooral ook op de beurs van degenen die het zich konden permitteren goede doelen te ondersteunen. Een scherp oog voor de sociale problemen van zijn tijd treffen we herhaaldelijk in Cremers werk aan. In\n\n\n\nde gedeeltelijk in Gelderland spelende roman Anna Rooze (\u2019s-Gravenhage, Leiden en Arnhem 1868) hield hij een pleidooi voor afschaffing van de preventieve hechtenis en in de roman Hanna de Freule (Amsterdam 1873) behandelde hij probleem van de werkstaking. In korte schetsen als De oorlog een noodzakelijk kwaad (Leiden 1871) en de Brief van Jan Stukadoor, metselaar. Aan alle Nederlandsche werklieden, leden en geen-leden der Internationale (Leeuwarden 1871) met het bijbehorende Antwoord van Jan Stukadoor aan Piet Schaver (Leeuwarden 1872) komen respectievelijk oorlog en opkomend communisme aan de orde. Nog steeds bekend is Fabriekskinderen, een bede doch niet om geld (Arnhem 1863). Met deze voordracht mengde Cremer zich in de jarenlange strijd tegen de kinderarbeid en zijn voortdurende bemoeienis met deze maatschappelijke misstand bleef uiteindelijk niet zonder gevolg. In 1874 werd het \u2018Kinderwetje van Houten\u2019 in het Staatsblad gepubliceerd. Tijdens de behandeling in de Kamer werd duidelijk dat Cremers inzet voor de zaak van de fabriekskinderen zijn uitwerking niet gemist had. Bij de voordrachtskunstenaar Cremer bleef ook belangstelling voor het grote toneel bestaan. Hij schreef toneelstukken als Boer en edelman (\u2019s-Gravenhage 1874) en de eenakter Titulair, klucht of geen klucht (1876). Speciaal voor de opening van de nieuwe schouwburg in Arnhem schreef Cremer in 1865 Emma Berthold (\u2019s-Gravenhage 1870). In de roman Tooneelspelers (Leiden 1876) behandelde hij de problemen van de in die tijd laag op de sociale ladder staande toneelspelers. In 1870 was Cremer ook een van de medeoprichters van het Tooneelverbond, een vereniging die zou moeten proberen het vervallen Nederlandse toneel uit het dal te halen. In het Tooneelverbond speelde hij overigens slechts een rol op de achtergrond. In 1877 verscheen het eerste deel van de veertien delen Romantische werken (Leiden 1877-1881). Hierin was vrijwel alles opgenomen wat Cremer geschreven had. Hij heeft er veel werk aan gehad, want hij vond het noodzakelijk zijn werk aan de tijd aan te passen. Cremer zou het voltooien van de uitgave overigens niet meer beleven: op 5 juni 1880 overleed hij, nog geen 53 jaar oud. Zijn verzameld werk werd nog tot in de jaren \u201930 van de 20ste eeuw geregeld herdrukt en is ook nu nog zonder veel moeite antiquarisch te verkrijgen. Verder houdt de Cremerbank in de Scheveningse bosjes en een gedenksteen in zijn Loenense woning de herinnering levend aan de schrijver die vooral bekend is gebleven door de Fabriekskinderen , de Betuwsche novellen en de Overbetuwsche novellen .", "Julius Civilis": "Onze beeldvorming van de persoon Julius Civilis wordt grotendeels bepaald door het feit dat hij als leider van de Bataafse Opstand voor het voetlicht van de geschiedenis is getreden. Deze opstand is beschreven door de Romeinse geschiedschrijver Tacitus in zijn Historiae , de enige bron voor onze kennis van Civilis\u2019 leven. Uiteraard wordt in de Historiae alles verteld vanuit Romeins gezichtspunt. Dit laatste roept niet alleen vragen op met betrekking tot de betrouwbaarheid van de Romeinse geschiedschrijving \u2013 al geldt Tacitus als een doorgaans betrouwbaar historicus \u2013, maar ook dienen we ons te realiseren dat de persoon van Julius Civilis werd beschreven vanuit de Romeinse visie op een barbaars opstandeling. Tacitus kon zijn eigen specifieke culturele achtergrond niet negeren en in de huid kruipen van een Germaans edelman. De woorden die Julius Civilis spreekt in de Historiae zijn dan ook niet zijn eigen woorden, maar die van Tacitus. Het beeld van Civilis is niet alleen gekleurd door de opvattingen van Tacitus, maar het is daarenboven ook onvolledig. Enerzijds laat Tacitus namelijk alleen licht schijnen op de persoon van Civilis voor zover die optreedt als aanvoerder van de opstand, zodat we vrijwel niets weten over Civilis\u2019 leven van voor die tijd. Anderzijds zijn de Historiae niet volledig overgeleverd en breekt Tacitus\u2019 betoog over de opstand plotseling af. Dan is wel al duidelijk geworden dat de onderneming op een \ufb01asco is uitgelopen. Het verdere lot van Civilis is onbekend. De Bataven hadden zich vlak voor het begin van onze jaartelling gevestigd in het gebied in en rond de huidige Betuwe. Daar woonden zij in het overgangsgebied tussen Romeinse provincie en oorlogszone en waren zij slechts losjes in het Romeinse bestel ge\u00efncorporeerd. De stam viel niet direct onder Romeins bestuur en hun enige verplichting bestond uit het leveren van troepen. Deze Bataafse troepen vochten in afzonderlijke korpsen en onder eigen of\ufb01cieren naast de Romeinse legioenen, aanvankelijk vooral in de oorlogen tegen de Germanen tussen Rijn en Elbe, maar vanaf de jaren 40 na Chr. hoofdzakelijk in Brittanni\u00eb. De contacten tussen de Bataafse edelen, die de hoge rangen bekleedden in de Bataafse troepen, en de Romeinse of\ufb01cieren waren derhalve zeer nauw. Over Civilis zijn ons twee gegevens bekend, die van belang zijn om zijn plaats in de samenleving van dit Romeinse grensgebied te begrijpen. Enerzijds was hij volgens Tacitus van koninklijke Bataafse afkomst en genoot hij zeer veel aanzien onder de Bataven. Ten tweede bezat hij het Romeinse burgerrecht en had hij gedurende 25 jaar gediend in het Romeinse leger als officier van de Bataafse hulptroepen. Civilis speelde zijn historische rol tijdens de politieke en militaire crisis die uitbrak toen in 68 na Chr. de Romeinse generaal Galba tot keizer werd uitgeroepen en keizer Nero zelfmoord pleegde. Galba overleefde Nero echter niet lang. De Romeinse soldaten in Rome riepen Otho tot keizer uit, gevolgd door de legioenen aan de Rijn, die hun commandant Vitellius op de troon wilden zien. Vervolgens schoven de legers die aan de Donau en in het Oosten gestationeerd waren Vespasianus naar voren. Om de interne machtsstrijd\n\n\n\nuit te vechten werden vanuit het hele rijk troepen naar het centrum verplaatst, met als gevolg een aanzienlijke verzwakking van de grenzen. De Romeinse burgeroorlog maakte het kortstondige succes van Civilis aan de periferie van het Rijk mogelijk. Nog tijdens de regering van Nero, in 68 na Chr., raakte Civilis betrokken bij de politieke verwikkelingen doordat hij en zijn broer werden beschuldigd van rebellie. Zijn broer werd ter dood gebracht, terwijl Civilis zelf ter berechtiging naar Nero werd gestuurd. Na de machtswisseling, die leidde tot Nero\u2019s dood, werd hij door Galba vrijgelaten. Toen Civilis bij de Bataven was teruggekeerd, hadden de legioenen aan de Rijn Vitellius inmiddels tot keizer uitgeroepen. De Romeinse soldaten achtten Civilis geen betrouwbaar aanhanger van Vitellius en eisten zijn dood. Het leven van Civilis werd gespaard omdat de officieren van de Rijnlegioenen het niet riskeerden om in tijd van burgeroorlog de Bataven tegen zich in het harnas te jagen. Volgens Tacitus werd Civilis door deze gebeurtenissen van haat vervuld jegens Rome en riep hij in augustus 69 na Chr. de vooraanstaande stammen onder de Bataven op tot een strijd voor de vrijheid. Bovendien werden contacten gelegd met de naburige Kaninefaten en Friezen, die zich bij de onderneming aansloten. Tacitus vermeldt ook dat Civilis, voordat hij de Bataven en de naburige stammen opriep tot strijd, was benaderd door aanhangers van Vespasianus, die een maand tevoren tot keizer was uitgeroepen door het Romeinse leger in het Oosten. Aan Civilis werd gevraagd de overgebleven legioenen aan de Rijn, immers trouwe aanhangers van Vitellius, door een opstand bezig te houden, terwijl Vespasianus\u2019 leger optrok tegen de troepen van Vitellius in Itali\u00eb. Civilis zegde zijn steun aan Vespasianus toe. Tacitus verwierp echter deze verklaring van de opstand: volgens hem was het niet meer dan een list dat Civilis schijnbaar gehoor gaf aan de oproep en was zijn echte motief haat jegens Rome. Om Civilis te karakteriseren als vijand van Rome, en niet als pion in een intern Romeins con\ufb02ict, schildert Tacitus hem af als barbaar: hij vertelt bijvoorbeeld dat Civilis vanaf het begin van de strijd zijn haar lang liet groeien en rood verfde, zoals dat gebruikelijk was voor Germaanse stamhoofden in oorlogstijd. Tacitus\u2019 beschrijving van de duistere rol van Veleda, een Germaanse priesteres aan het hof van Civilis, heeft eveneens de functie een negatief beeld te cre\u00ebren. Als Tacitus Civilis vanwege het verlies van \u00e9\u00e9n oog vergelijkt met Hannibal en Sertorius, twee beruchte, \u00e9\u00e9nogige tegenstanders van Rome, en ons verder vertelt dat Civilis Romeinse krijgsgevangenen aan zijn zoontje\n\n\n\noverliet om te gebruiken als schietschijf heeft dit duidelijk de bedoeling een vijandbeeld te scheppen. Volgens Tacitus zou Civilis met de opstand, waartoe hij had opgeroepen, het koningschap over een Germaans en Gallisch Rijk hebben willen bereiken. Toch kunnen niet uitsluitend de persoonlijke ambities en haatgevoelens van Civilis ten grondslag hebben gelegen aan de opstand. Hoewel Tacitus het grote aanzien\n\n\n\nvan Civilis onder de Bataven benadrukt, was zijn invloed waarschijnlijk onvoldoende om alle betrokken partijen tot opstand aan te zetten. Uit het optreden van een Bataafs edelman genaamd Claudius Labeo, die Germanen onder zich verzamelde om Civilis te bestrijden, blijkt dat diens gezag niet onbetwist was. Niet minder belangrijk is het feit dat een neef van Civilis, Julius Briganticus genaamd, eveneens aan Romeinse kant streed. De belangrijkste groepen, die zich achter Civilis schaarden, hadden hun eigen motieven om dit te doen. Vooral de Bataafse cohorten, die de kern van Civilis\u2019 militaire macht vormden, sloten zich uit eigener beweging bij de opstand aan. Op het moment dat Civilis zijn oproep deed aan de vooraanstaande lieden van de stam der Bataven waren de cohorten, samen met Romeinse legioenen, op weg naar Itali\u00eb, omdat Vitellius meer troepen nodig had voor de strijd tegen Vespasianus. De Bataafse cohorten hadden echter weinig behoefte om te strijden voor het belang van iemand met wie zij weinig binding hadden. Het kwam derhalve tot een revolte onder de Bataafse hulptroepen in het Romeinse leger, dat op dat moment in Mainz stond. Vervolgens marcheerden de Bataafse soldaten naar het eigen stamgebied. Tevoren had Civilis maar een zeer bescheiden leger gehad, voornamelijk bestaande uit Kaninefaten, Friezen en Bataven, waarmee hij de kleine legerkampen in het opstandige gebied had weten te veroveren. Deze beginsuccessen trokken Germanen van over de Rijngrens aan, die voornamelijk aangelokt werden door het vooruitzicht op buit. Echter pas door de aansluiting van de Bataafse cohorten in september 69 na Chr. had Civilis een slagvaardig leger ter beschikking gekregen. De volgende zet die Civilis deed, is het sterkste argument voor een interpretatie van zijn handelen, die ervan uitgaat dat hij wel degelijk zijn opstand begon als pion in het machtsspel van Vespasianus. Na de aansluiting van de cohorten liet Civilis namelijk zijn leger de eed afleggen op Vespasianus. Indien, zoals Tacitus beweert, Civilis voor eigen zaak streed en zijn stamgenoten had opgeroepen te strijden voor hun vrijheid, is deze handelwijze moeilijk te verklaren. Hoe dat ook zij, met zijn versterkte legermacht begon Civilis de belegering van het legioenskamp in het huidige Xanten. Gedurende de maanden daarna concentreerde de strijd zich daar. De Romeinse veldheren, die met de troepen uit Mainz en Bonn de belegerde legioenen probeerden te ontzetten, hadden te kampen met onwillige, ongedisciplineerde en muitende soldaten, die in deze tijd van politieke wanorde hun eigen officieren niet vertrouwden. Vanwege het succes van Civilis en het uitblijven van adequate tegenmaatregelen van Romeinse zijde sloten zich steeds meer contingenten van Germaanse en Gallische hulptroepen bij de opstand aan. Het geografische en persoonlijke zwaartepunt van de opstand verschoof, toen in het begin van 70 na Chr. ook de Treveri en Lingonen onder leiding van Julius Classicus en Julius Tutor zich tegen de Romeinen keerden. De Treveri waren een sterk geromaniseerde stam rond de hoofdplaats Trier. Met name hun leider Classicus trad nu op de voorgrond. Classicus en Civilis wisten Xanten te veroveren, waarop een groot aantal gedemotiveerde Romeinse soldaten hun kant koos. Zelfs Keulen viel in handen van de opstandelingen. De Romeinse militaire macht had tijdelijk zijn slagkracht verloren en Civilis beheerste het veld in noordelijk Germania. Het feit dat Vitellius inmiddels door Vespasianus was verslagen, heeft mogelijk voor een koerswijziging van de opstand gezorgd. Misschien zag men de nederlaag van Vitellius, die immers door de Rijnlegioenen tot keizer was uitgeroepen, als een verzwakking van het Romeinse gezag in de regio. Men kon immers niet weten dat Vespasianus het centrale gezag zou herstellen. Mogelijk dachten Civilis, Classicus en Tutor dat zij na de nederlaag van de Rijnlegioenen zelfstandige staatjes aan de periferie van het Rijk konden afdwingen. Opmerkelijk is in elk geval dat Civilis en de andere opstandelingen doorgingen met de strijd, ook nadat Vespasianus had gewonnen en de Romeinse legioenen aan de Rijn zich daarbij hadden neergelegd. Nu de opstandelingen na de overwinning van Vespasianus hun strijd voortzetten, vochten zij openlijk voor de eigen zaak. Classicus liet zijn volgelingen een eed afleggen op een Gallisch Imperium. Civilis heeft die eed niet zelf afgelegd, en ook verbood hij de Bataven dit te doen. Volgens Tacitus verwachtte Civilis in de toekomst een strijd met Classicus en Tutor. In vertrouwen op zijn Bataafse veteranen voorzag Civilis een Germaans koninkrijk onder eigen heerschappij. In april 70 na Chr. naderden echter zes legioenen uit de meer zuidelijke provincies van het Romeinse Rijk. Civilis adviseerde te wachten op Germaanse versterkingen van over de Rijn, maar Classicus en Tutor beslisten onmiddellijk slag te leveren. Na de nederlaag van Classicus en Tutor vluchtten deze naar het stamgebied van de Bataven, waarop het initiatief weer bij Civilis kwam te liggen. Ook deze kon echter het onafwendbare niet keren. Civilis\u2019 leger werd bij Xanten verslagen, waarop hij het oppidum Batavorum (het huidige Nijmegen) onverdedigd achterliet en zich met\n\n\n\nzijn troepen terugtrok in het achterland. Toen Civilis merkte dat het animo onder zijn volgelingen om de strijd voort te zetten afnam, begon hij onderhandelingen met de Romeinse bevelhebber. Het overgeleverde deel van Tacitus\u2019 Historiae breekt af bij de verklaring van Civilis dat hij voor Vespasianus gestreden zou hebben, zodat we niet weten of het Civilis gelukt is op deze manier zijn leven te redden.", "Theophile Emile Achille de Bock": "Na het huwelijk van zijn ouders op 20 september 1854 te \u2019s-Gravenhage werd de ruim drie jaar tevoren geboren Theophile ge\u00ebcht. Over zijn jeugd zijn de bronnen schaars. In ieder geval verhuisde hij op driejarige leeftijd naar Delft. Tevoren had Heinrichs echtscheiding van zijn overspelige eerste vrouw geleid tot diens ontslag uit militaire dienst, waar hij in de rang van luitenant der infanterie nog had meegedaan aan de veldtochten van 1831-1834. Via een familierelatie werd hij gouvernementsbeambte aan de Stapel- en Constructiemagazijnen in Delft. Theophile zou in deze plaats zijn jeugdjaren doorbrengen tot zijn vertrek naar Den Haag in 1869. Hij kreeg daar als achttienjarige een baan bij de Hollandsche IJzeren Spoorweg Maatschappij. Maar hij bleek ongeschikt voor een kantoorbaan. Ook tijdens zijn werk was hij trouw vergezeld van zijn schilderkist. Vaak ging hij erop uit om in de natuur te schilderen, waarbij hij zichzelf de techniek aanleerde. Weldra werd hij dan ook ontslagen. Hij vroeg nog een vrijkaartje om drie maanden per trein te reizen, omdat hij juist langs de lijn met iets bezig was. Dat werd hem geweigerd. \u201cWat zo\u2019n trein iemand toch in de wielen kan rijden.\u201d Nu moest hij, zeer tegen de zin van zijn vader, van zijn hobby zijn broodwinning maken. De letterkundige en filantroop Jan Kneppelhout (1814-1885) bemoeide zich als mecenas met de jonge De Bock en wees de Haagse schilder Simon van den Berg (1812-1891) aan om op De Bocks studie toe te zien. Al gauw liep het uit op een breuk, omdat de zelfbewuste natuur van De Bock zich niet liet verenigen met de regentenmentaliteit van Kneppelhout. Nu ging hij in de leer bij de Haagse schilder Willem van Borselen (1825-1892) en vervolgens bij diens stadgenoot\n\n\n\nHendrik Johannes Weissenbruch (1822-1880). De Bock begon dan ook in de trant van de \u2018Grijze School \u2018 met de Haagse duinstreek. Het synoniem \u2018De Haagse School\u2019 werd overigens voor het eerst gebruikt door de criticus J. van Santen Kolff in 1875. De appreciatie van De Bock als schilder varieerde per recensent. Weinigen zijn af en toe zo opgehemeld en zo verguisd als De Bock. Er werd erg gelachen om\n\n\n\neen schilderij dat op een Haagse tentoonstelling werd ge\u00ebxposeerd: \u201cDat grijze ding vond men dan toch zoo bespottelijk.\u201d Jacob Maris (1837-1899), die in 1871 uit Parijs was teruggekeerd, kocht dit eerste schilderij van De Bock. Dit gaf hem zelfvertrouwen. Als Maris zijn werk goedkeurde kon hij een spotlachje wel velen. Mede door toedoen van Maris reisde De Bock al spoedig naar Barbizon, de kunstenaarskolonie onder Parijs. Onder invloed van Millet, Rousseau en Corot werden zijn werken kleurrijker, zijn bomen forser, zijn luchten expressiever. Het was een belangrijke periode, hoe kort van duur ook (1878-1880), omdat het een beslissende invloed heeft gehad op de ontwikkeling van zijn talent. Het was een tijd van hard werken, waarbij twijfel en neerslachtigheid hem vaak overvielen. Een modern element was het streven van de \u2018Barbizonners\u2019 de werkelijkheid realistisch af te beelden, maar dan wel met een vrijere penseelstreek. Zij waren ook de eerste kunstenaars die \u2018en plein air\u2019 schilderden. In heel Europa ontstonden kunstenaarskolonies naar het voorbeeld van Barbizon. De Bock werd aangetrokken tot het landleven en verbleef bij voorkeur op historische buitenplaatsen, zoals later in Diepenveen en bij kasteel Doorwerth. Wel bleef hij, door zijn gebrekkige opleiding, moeite houden met het schilderen van mens en dier. Willem Maris (1844-1910) was hem hierbij vaak behulpzaam door de koeien of andere figuren in De Bocks landschappen te schilderen. Met de beide Marissen was De Bock zeer bevriend. Na diens overlijden schreef hij een boek over Jacob. Toen Vincent van Gogh (1853-1890) aan het eind van de zomer van 1881 een driedaags bezoek bracht aan Den Haag leerde hij Theophile kennen. Deze behoorde inmiddels tot de vaste kern van de Haagse School. De Bock had zich gespecialiseerd in het landschapsgenre. Van Gogh koesterde de ambitie een groot figuurschilder te worden in de stijl van Millet. Van 1881-1883 hadden beiden intensief contact. Samen bezochten ze het pas geopende Panorama Mesdag, waaraan De Bock had meegewerkt, met name aan de duinen en de lucht. Panorama\u2019s behoorden in de 19de eeuw tot de vermakelijkheden en werden door menig kunstenaar met enige minachting bezien. Toen de kunstschilder Johannes Destree (1827-1888) pedant tegen De Bock zei: \u201cDe Bock, ze hebben mij ook gevraagd om dat Panorama te schilderen, maar ik heb gemeend, aangezien het iets onartistieks was, het te moeten weigeren\u201d, sprak De Bock snedig: \u201cMijnheer Destree, wat is gemakkelijker, een panorama te schilderen, of te weigeren een panorama te schilderen; wat is artistieker, het te doen of niet te doen?\u201d. Dit antwoord leverde de Bock de sympathie van Van Gogh op. Deze had echter ook kritiek op het werk van De Bock, want hij vond dat die tekort schoot op het vlak van de figuur. Toch signaleerde Van Gogh al in februari 1883 dat het De Bock financieel voor de wind ging. Veel doeken verdwenen naar Canada, Engeland en Amerika, zonder dat ze in eigen land aan het publiek werden getoond. De Bock was niet alleen een sympathiek \ufb01guur met gevoel voor humor, hij had ook een \ufb01loso\ufb01sche inslag, getuige de aantekeningen uit zijn agenda, en ook een sombere kant die vaak in zijn schilderijen tot uiting komt. Daarnaast was hij een goed organisator. Zo richtte hij op 1 mei 1891 de \u2018Haagsche Kunstkring\u2019 op als tegenhanger van het gevestigde \u2018Pulchri\u2019. Jarenlang was hij voorzitter van deze kring, die ruimer van opzet was dan Pulchri en zich niet beperkte tot de schilderkunst. Als voorloper van de Kunstkring gold de bierclub \u2018Het Vlondertje\u2019 in caf\u00e9 Lincke, waar na 1875 reeds wekelijks een groep schilders, schrijvers en musici bijeenkwam om te discussi\u00ebren over kunst. Hoewel De Bock als vernieuwer in de kunst niet voorop liep, is de vraag interessant waarom hij de aanzet tot oprichting van deze nieuwe kring gaf. Als verklaring worden vaak zijn organisatorische kwaliteiten genoemd, en ook enige animositeit tussen hem en de voorzitter van \u2018Pulchri\u2019, H.W. Mesdag (1831-1915). Toen \u2018Pulchri\u2019 weigerde Van Gogh te laten exposeren, was het De Bock die voor hem opkwam en in een brief uit 1892 schreef: \u201cToen namen wij de zaak over en met \u2018dit afval\u2019 van \u2018Pulchri\u2019 gaan wij nu werken\u201d. De Bocks belang voor Gelderland ligt in de verbeelding van het Veluwse landschap. Was de Veluwezoom in het midden van de 19de eeuw reeds in trek bij kunstschilders met als centrale figuur Johannes Warnardus Bilders (1811-1890), in het laatste kwart van deze eeuw had dit gebied met plaatsen als Oosterbeek, Renkum en Wolfheze opnieuw grote aantrekkingskracht. Nu vormde zich hier een kunstenaarskolonie rondom Theophile de Bock. Na een verblijf in Diepenveen, met uitstapjes naar de Zuiderzee en Zwartsluis, zijn scheepstimmerwerfperiode zoals hij het zelf noemde, was Theophile op het eind van de jaren \u201980 regelmatig aan het werk in de Oranjerie van kasteel Doorwerth, zijn \u2018zomerresidentie\u2019. Op 24 mei 1895 vestigde hij zich met zijn gezin de\ufb01nitief in Renkum, in Villa Anna, Nieuweweg 19. In het koetshuis ernaast richtte hij zijn atelier in. In deze omgeving kon hij de zware beuken schilderen die hij vaak tot onderwerp nam; hij gaf de bomen zelfs namen. Al tijdens\n\n\n\nzijn leven noemde men hem wel de beukenschilder, wat toch een te beperkte benaming voor zijn oeuvre was. Vaak hing hij in het bos een rode doek \u2013 rood als complementaire kleur van groen \u2013 om \ufb01jnere contrasten te zien. Hoewel De Bock in Holland werkte in de omgeving van Den Haag en in Haarlem, waar hij in 1904 overleed, is een groot deel van zijn oeuvre in Gelderland ontstaan. Hij heeft aan de Veluwezoom veel en met succes gewerkt. Hij las er ook veel en trachtte aan te vullen wat hij in zijn jeugd tekort was gekomen. Op latere leeftijd leerde hij Engels en oefende zich in Japans, in verband met zijn verzameling kunstvoorwerpen, die een grote reputatie had, vooral wat het Oud-Delfts betrof. Voor jongere schilders als Xeno Munninghoff (1873-1944), Barend Ferwerda (18801958) en Cornelis Kuypers (1864-1932) had hij altijd een open oor en een stimulerend woord. Vaak trok hij erop uit met Sieger Baukema (1852-1936) en Charles Dankmeyer (1861- 1923) om buiten te schilderen. Theophile had de gewoonte buiten een studie in olieverf te maken om later in zijn atelier een schilderij te componeren. Dankmeyer wist hem ervan te overtuigen dat het beter was eerst studies in zwart krijt te maken en later uit het geheugen te werken om te vermijden dat het werk een kopie zou worden en daardoor minder levend. Hij sloot vriendschap met Hendrik van Ingen (1846-1920), die vaak de koeien in De Bocks landschappen schilderde. Niet alleen als schilder, ook als organisator ging hij in Gelderland aan de slag. Bij de oprichtingsvergadering van de \u2018Vereeniging tot het inrichten van Gemeentelijke Tentoonstellingen van Levende Meesters\u2019 te Arnhem, op 21 september 1896, vroeg men De Bock zitting te nemen in het bestuur. Deze functie zou hij tot zijn dood vervullen. In 1899 nam hij plaats in het comit\u00e9 van de \u2018Nederlandsche Vrouwenbond ter Internationale Ontwapening\u2019. Hij stond werk af voor het Koning Willemfonds te Londen en voor het Utrechts damescomit\u00e9 voor de verloting van kunstwerken voor Volkssanatoria. In 1900 was hij een van de oprichters van de VVV van Renkum. Samen met Dankmeyer, Kuypers, Van Ingen en nog enkele anderen richtte De Bock per 1 mei 1902 de kunstvereniging \u2018Pictura Veluvensis\u2019 op,\n\n\u201cten doel hebbende jaarlijksch in den zomer eene tentoonstelling te organiseren van schilderijen en teekeningen van schilders in Renkum, Heelsum en omstreken wonende of daar niet lang geleden gewoond hebbende.\u201d\n\nTheophile werd erevoorzitter. Aanzet tot de oprichting was het gegeven dat de bewaarschool van Renkum in financi\u00eble moeilijkheden verkeerde. Daarom werd daar een verkoopexpositie van schilderijen voor het schooltje georganiseerd, met de oprichting van bovengenoemde vereniging als gevolg. Aan de bakermat van \u2018Pictura Veluvensis\u2019 stond een achttiental schilders. De vereniging had een meer dan regionale betekenis en bevond zich rond 1910 op haar hoogtepunt met meer dan 200 leden. Ook als lithograaf, etser en tekenaar verwierf Theophile bekendheid. \u201cDe Bock was met recht een artist. Hij deed van alles, tot toneelstukken schrijven toe.\u201d Theophile verwierf veel medailles met bijbehorende oorkondes voor zijn werken. Op 28 augustus 1902 werd hij benoemd tot Officier in de Orde van Oranje Nassau. Ook werd hij benoemd tot Ridder in de St. Michaels Orde van Beijeren. Typerend voor zijn persoonlijkheid is de volgende notitie in zijn agenda:\n\n\u201cOntvangen eerbewijzen mogen onze ijdelheid streelen, ons hart blijft er koud bij, totdat we weten, dat ze iemand, die ons liefheeft, gelukkig maken.\u201d\n\nOok lezen we in zijn priv\u00e9-correspondentie: \u201cWij zijn allen zwak, onvolmaakt, \u2013 maar wij kunnen streven als man en vader naar geluk in \u2019t huisgezin.\u201d In 1902 verruilde hij Renkum voor Haarlem. \u201cGelderland had op den duur iets zwaars.\u201d Hij overleed op 22 november 1904, op 53-jarige leeftijd. Een jaar later werd hij in de Haagse Kunstkring met een grote overzichtstentoonstelling van zijn werk ge\u00eberd. Hij was in zijn tijd een markante persoonlijkheid, wiens schilderijen al werden verkocht voor zij droog waren. Vele musea bezitten werk van hem, zoals het Rijksmuseum in Amsterdam, het Gemeentemuseum in Arnhem, het Gemeentemuseum en Museum Mesdag in Den Haag, het Dordrechts Museum en het Museum voor Schone Kunsten in Antwerpen. Ook bevindt zich veel werk in particulier bezit, zowel in Nederland als in Canada en daarbuiten. Later nam de belangstelling voor zijn werk en voor dat van zijn tijdgenoten af. Ruim voor de Tweede Wereldoorlog behoorden zij al niet meer tot de avant-garde in de schilderkunst. Een bronzen borstbeeld van De Bock staat in het gebouw van de Haagse Kunstkring aan de Dennenweg 64, in zijn geboorteplaats.", "Gerardus Antonius Corduwener": "In Nijmegen-Oost ligt de Corduwenerstraat, genoemd naar G.A. Corduwener. Wie was de man die in Nijmegen met een straatnaam vereerd wordt? Vlak na zijn huwelijk in 1907 vestigde Corduwener zich te Nijmegen. Hij was stukadoor, een anonymus, iemand die als zo velen naar de Waalstad trok omdat er straat na straat werd volgebouwd met huizen voornamelijk bestemd voor de betere standen. Aan de Ten Hoetdwarsstraat betrok hij samen met zijn vrouw een eenvoudige woning. Het echtpaar kreeg in 1909 een zware slag te verduren, hun eerste kind werd levenloos geboren. Het zou tot 1917 duren eer een volgend kind, een meisje, geboren werd. Een echt klein huishouden hadden de Corduweners niet. Sinds 1911 woonde een halfzus van Corduwener bij hen in. Een tweede inwoning dateerde van 1922 toen Petrus Hendrikus Corduwener, een jongere broer, samen met vrouw en dochters bij de Corduweners introk. Het halfzusje verhuisde in 1923 binnen Nijmegen. In 1927 vertrok Corduwener zelf met zijn gezin naar nieuwbouw van woningbouwvereniging De Gemeenschap in de Koolemans Beynenstraat. Drie jaar later vestigde ook het gezin van de jongere broer zich in dezelfde straat, op een ander adres overigens. In 1931 keerde broer Peter met zijn gezin terug naar Nederlands-Indi\u00eb, waar hij ook v\u00f3\u00f3r 1922 ambtenaar was. In zijn eerste jaren te Nijmegen nam Corduwener een aantal beslissingen die van grote invloed waren op zijn publieke leven en loopbaan. Hij sloot zich in 1907 aan bij de afdeling Nijmegen van de Bond van Werknemers in het Stucadoorsbedrijf en werd meteen secretaris van deze afdeling. Mogelijk speelde daarbij een rol dat hij al vakbondservaring had. In 1897 was hij namelijk lid geworden van de afdeling Arnhem van de stukadoorsbond. Daarmee staaft hij de stelling dat Nijmegen op vakbondsterrein een missiegebied was dat vanuit Arnhem bewerkt werd. In 1910 werd hij lid van de Sociaal Democratische Arbeiders Partij (SDAP)\n\n\n\nen twee jaar later werd hij lid van de Nijmeegse Besturen Bond. Met deze keuzes voor de partij en vakbond brak hij met zijn katholieke verleden. Eerder had hij al door met de gereformeerde Hermina Onderstal te trouwen aangegeven dat het geloof voor hem niet van wezenlijk belang was. In partij en bond wist hij een vooraanstaande positie te verkrijgen. Hij werd het boegbeeld van de socialistische zuil in Nijmegen. Die zuil had allerlei vertakkingen met steeds als doel de politieke en sociaal-economische positie van de arbeiders te verbeteren en hen cultureel te verheffen. Corduwener was de stuwende kracht achter de stichting van een eigen vakbondsgebouw aan de Berg en Dalseweg. Hij nam ook de leiding op zich bij festiviteiten als bijvoorbeeld de\n\n\n\nSinterklaasvieringen. Deze vieringen van de Besturen Bond werden steeds groter van opzet en er moest zelfs van het eigen gebouw uitgeweken worden naar de grote zaal van De Vereeniging. Daaruit en uit bijvoorbeeld de ledentallen van de Nijmeegse Besturenbond bleek dat \u2018de roden\u2019 geen quantit\u00e9 n\u00e9gligeable vormden. Toen Corduwener zich in 1910 bij de SDAP aansloot was de partij niet vertegenwoordigd in de gemeenteraad. Het kiesstelsel was in die jaren nog een soort districtenstelsel, wat ongunstig was voor de SDAP. De partij haalde geen zetels bij achtereenvolgende gemeenteraadsverkiezingen, ook al wist zij ruim 20% van het electoraat achter zich te scharen. Het eerste tastbare resultaat werd behaald in 1917 toen \u00e9\u00e9n zetel in de wacht werd gesleept. Corduwener werd het eerste socialistische raadslid in de geschiedenis van Nijmegen. Omdat hij lid van de raad werd, moest hij zijn bijbaantje als gemeentelijke brandwacht opzeggen, dit wegens onverenigbaarheid van functies. Vanaf nu kraaide de rode haan nog maar in \u00e9\u00e9n betekenis. In 1919 kwam er algemeen kiesrecht en werd het principe van evenredige vertegenwoordiging het uitgangspunt van het kiesstelsel. Vanaf dat jaar had de SDAP getalsmatig een stevige positie in de raad. De partij verwierf acht zetels. In het Interbellum zou de Nijmeegse SDAP telkens acht zetels behalen, met uitzondering van 1931 toen zij op zeven bleef steken. Corduwener, leider van de socialistische fractie, was in de door de katholieken gedomineerde raad d\u00e9 tegenspeler van de Rooms Katholieke Staatspartij (RKSP), aangevoerd door P. Th. H. M. Dobbelmann (raadslid van 1905 tot 1924). De revolutie van Troelstra en het verzet van de SDAP tegen de komst van de katholieke universiteit in Nijmegen waren beide tegen het zere been van de roomsen. Ook het socialistische streven naar meer zorg door de overheid kon op rooms verzet rekenen. Iedere zuil diende voor de eigen kring een systeem van zorg op te zetten, was het RKSP-standpunt. Als representant van het rode gevaar had Corduwener het zwaar te verduren in de raad. Met zijn opvliegende karakter was hij een makkelijke prooi voor het verbale geweld uit de RKSP-hoek. Intussen probeerde hij in de raad op te komen voor de arbeiders \u00e9n voor degenen die tot de onderklasse behoorden. Toen hij klaagde over de badinerende houding van leden van het Burgerlijk Armbestuur werd hem om bewijs gevraagd. Hij nam de moeite om zelf poolshoogte te gaan nemen en uit zijn handgeschreven aantekeningen blijkt grote empathie voor mensen die buiten hun schuld arm en werkloos waren. Ze verdienden het niet om op hun nummer gezet te worden. Corduweners ster was intussen nog steeds rijzende. In 1920 was hij lid van Provinciale Staten geworden. Zijn politieke slagkracht in de raad was echter gering, gezien de grote roomse meerderheid. Die torpedeerde de raadsvoorstellen van de socialisten en slaagde erin hen lang buiten de raadscommissies te houden. Een wethouderszetel voor de SDAP zat er pas in na het vertrek uit de gemeenteraad van Dobbelmann, die een veto had uitgesproken tegen een socialistische wethouder. In 1927 koos de RKSP voor een afspiegelingscollege en kregen de socialisten hun begeerde wethouderszetel. Corduwener werd wethouder van Openbare Werken en wist in twee achtereenvolgende ambtsperioden veel te bereiken, zowel op het terrein van aanleg en onderhoud van wegen als op het gebied van de volkshuisvesting. De woningbouwverenigingen realiseerden meer dan 1000 woningen in de jaren 19271935. Ook de krotopruiming nam hij serieus. Het belang van de volksgezondheid eiste volgens hem dat arme mensen hun krotten verlieten. Ze moesten de hogere huur van de veel betere nieuwbouwwoningen maar voor lief nemen. Toen hij voor de tweede keer wethouder werd vond hij dat hij best wat van zijn salaris kon missen. Voor honderd kinderen uit de armste gezinnen van alle gezindten kocht hij geschenken en deelde die persoonlijk als Sinterklaas uit. Korte tijd van maart tot juli 1932 zat Corduwener, die anders dan zijn collega-wethouders full time politiek bestuurder was, wegens overspannenheid thuis. In de crisisjaren had hij moeite zich neer te leggen bij de bezuinigingspolitiek. Hij saboteerde raadsbesluiten en door zijn nukkig gedrag verslechterde zijn verhouding met de andere wethouders. Eind 1932 draaide hij bij en zag in dat hij zich niet kon blijven verzetten tegen de bezuinigingspolitiek. Corduwener keerde na de verkiezingen van 1935 niet als wethouder terug. De katholieken kozen wegens \u2018betere geschiktheid\u2019 alleen wethouders van roomskatholieken huize. Maar het is waarschijnlijker dat het standpunt van de populaire Corduwener ten aanzien van de bezuinigingspolitiek de doorslag gaf hem buiten het wethouderscollege te houden. Hij nam strijdbaar zitting in de raadscommissie van Openbare Werken. Zijn opvolger kon in de ogen van de rancuneuze Corduwener niets goed doen. Na de raadsverkiezingen van 1939 achtte de RKSP Corduwener weer geschikt als wethouder. Gemeentebedrijven werd zijn portefeuille. In oktober 1940 stierf hij in het harnas, hij bezweek aan een hartaanval die hij kreeg\n\n\n\nvoor de poorten van de gemeentelijke gasfabriek. Een einde als van een speel\ufb01lm, ware het niet dat intussen Nederland bezet was en de nieuwe verhoudingen hadden gezorgd voor een dramatisch slotakkoord van zijn loopbaan. Na de Duitse inval koos hij voor de NationaalSocialistische Werkgemeenschap (NSWG) van Rost van Tonningen. \u201cAl moest ik het socialisme bij de duivel halen ...\u201d, waren Corduweners woorden. Hij vond dat proberen te blijven strijden voor socialistische idealen zwaarder woog dan de democratie. Die keuze maakte dat hij als landverrader is betiteld. In Nijmegen leden zijn populariteit en prestige er niet ernstig onder. De herdenkingsartikelen in de plaatselijke pers getuigen daarvan en ook het feit dat geld werd ingezameld voor zijn grafmonument. Het In memoriam uitgesproken in de raadsvergadering door burgemeester Steinweg was bijzonder lovend voor de mens en politicus Corduwener. Dat er na zijn dood een Wethouder Corduwenerstraat kwam en dat bij de straatnaamwijzigingen in 1950 alleen het woord wethouder geschrapt maar zijn naam gehandhaafd is, getuigt van een blijvende waardering voor de man die de Troelstra van Nijmegen werd genoemd.", "Johanna Marcus-Nijland": "In 1889 behaalde Johanna het einddiploma aan de school van middelbaar onderwijs voor meisjes te Leeuwarden. Zij raakte sterk betrokken bij de Vereeniging voor Vrouwenkiesrecht en vervulde vanaf 1902 diverse functies in het bestuur van de afdeling Leeuwarden. Het gezin Marcus vestigde zich op 20 april 1914 in Apeldoorn. Johanna\u2019s echtgenoot kon het zich permitteren te gaan rentenieren. Johanna werd weldra presidente van de afdeling Apeldoorn van de Vereeniging voor Vrouwenkiesrecht. In Apeldoorn begon ook Johanna\u2019s politieke loopbaan als raadslid voor de Vrijzinnig Democratische Bond (VDB). In deze groeigemeente met circa 40.000 inwoners waren vrouwen, met hun zojuist verworven kiesrecht, actief in de VDB en de SDAP Johanna merkte hierover tijdens een door . haar gehouden verkiezingstoespraak in 1931 op: \u201cVoor het plaatsen van een vrouw op een verkiesbare plaats op de candidatenlijst, is de belangstelling bij andere dan de Vrijz.Dem. partij niet groot. Inzonderheid hebben de rechtsche partijen slechts matig belangstelling voor het vrouwenkiesrecht, dat hen \u2013 zoo voelen zij het aan \u2013 als \u2019t ware is opgedrongen.\u201d Samen met Henriette Hoogstraal-de Haan (SDAP) en Martina Kramers (SDAP) was Johanna een van de drie vrouwen in de in 1923 naar 29 personen uitgebreide gemeenteraad. Johanna was van 1923-1927 en van 1931-1935 lid van de raad. Over het politieke krachtenveld binnen de gemeente meldt de Nieuwe Apeldoornsche Courant kort en treffend in haar commentaar op deze verkiezingen in 1923: \u201cVoor vier jaren zwenkte de vroeger altoos Rechtse Raad om, met een kleinen doorslag naar Links. Thans zwenkt de Raad weer terug naar Rechts en vrij geprononceerd.\u201d Vandaar ook de grote belangstelling voor deze verkiezingen, die zelfs tot een verkeersopstopping voor de bureaus van de krant leidde, waar op borden de uitslag bekend werd gemaakt: \u201cZestien-dertien, voor rechts\u201d was de uitslag. De VDB behaalde vier zetels. Johanna werd in haar eerste zittingsperiode gekozen in de Commissie voor Personeelsaangelegenheden en in de Commissie voor Sociale Zaken Reiniging en Openbare Middelen. In de tweede zittingsperiode (1931-1935) in de Commissie voor het Onderwijs. Uit haar eerste redevoering in de raad op 23 september 1923 bleek haar motivatie: \u201cReeds 30 jaren lang heeft zij op de bres gestaan in den strijd voor de ontvoogding der vrouw. Toen het kiesrecht voor de vrouw werd verkregen, dacht zij practisch werk voor dit doel te kunnen verrichten in de vertegenwoordigende lichamen.\u201d Zij vermeldde bij deze gelegenheid geen nieuweling te zijn in grote vergaderingen. Uit het bovenstaande mag geconcludeerd worden dat zij reeds circa 1893 maatschappelijk actief was. Al snel pleitte zij in de raad voor het opnemen van een vaste post op de begroting ten behoeve van vakonderwijs voor meisjes, een uiting van een reeds jarenlange bestaande behoefte binnen de gemeente Apeldoorn. Rond de eeuwwisseling zien we vanuit het westen van ons land de oprichting van huishoudscholen gestalte krijgen. Dit vond plaats vanuit particulier initiatief, onder andere door de inzet van diverse vrouwenverenigingen. Reeds in 1920 ging er een brief uit naar de raad van de Vereeniging Vakschool voor Meisjes, waarvan een twaalftal verenigingen deel uitmaakten, alsmede enkele honderden persoonlijke leden, met het verzoek om voor 1921 een post op de begroting voor dit doel uit te trekken. Johanna was in haar hoedanigheid van voorzitster van de Vereeniging voor Staatsburgeressen een van de ondertekenaars van deze brief. Zij werd in deze kwestie een van de belangrijkste pleitbezorgsters binnen de gemeente en had nog heel wat moeite om een gemeentesubsidie van \u01923.200,\u2013 (aanvankelijk was \u01924.750,\u2013 gevraagd) op jaarbasis los te krijgen, hetgeen na langdurige discussie in de raad werd aangenomen. Per acclamatie werd zij benoemd tot presidente van het schoolbestuur. Op 11 mei 1925 vond de of\ufb01ci\u00eble opening, heel toepasselijk, plaats in de grote keuken van de voormalige kookschool aan de Torenstraat. Johanna sprak in haar openingsrede de hoop uit, dat in deze keuken \ufb02inke huisvrouwen voor de maatschappij gevormd zouden worden. Vervolgens nam burgemeester W. Roosmale Nepveu het woord. Hij gaf toe dat er grote moeilijkheden vooraf waren gegaan aan de totstandkoming van de school, prees het particulier initiatief, sprak de hoop uit op rijkssubsidie en getuigde van zijn platonische liefde voor de zaak. Hierop antwoordde Johanna gevat: \u201cDat zij hoopt dat de platonische liefde van de burgemeester eenmaal moge veranderen in daadwerkelijke liefde.\u201d Haar mederaadslid mej. Kramers zegde toe dat de sociaal-democratische vrouwenclub zoveel mogelijk zou bevorderen dat er vele leerlingen de school zouden bezoeken. Gestart met 15 leerlingen in twee lokalen, werd de school al snel zo\u2019n groot succes dat in november 1927 een nieuwe locatie werd betrokken aan het Kanaal. In 1927 keerde Johanna niet terug in de raad tengevolge van een gevoelig verlies van de VDB bij de verkiezingen. \u201cOok de Vrijzinnig-Democraten hebben een veer gelaten. En nog wel een mooie veer, want het zal niet alleen voor haar eigen partijgenooten, doch voor heel den tegenwoordigen raad, een groote teleurstelling zijn, dat het verdienstelijk, bezadigd en actief lid, mevrouw J. Marcus-Nijland niet weder terugkeert. Haar figuur zal in de raadszaal terdege gemist worden.\u201d In 1931 werd zij w\u00e8l herkozen en werd tevens lid van de Provinciale Staten van Gelderland, waar zij \u00e9\u00e9n van de twee vrouwen was in een ook hier door mannen gedomineerd gezelschap. Hier zou zij het woord niet voeren. Maar uit haar stemgedrag op 5 juli 1933 bleek hoe zij zich ook hier inzette voor de handhaving van subsidiering van het nijverheidsonderwijs door de Provincie Gelderland, hetgeen niet mocht baten in een tijd dat bezuinigingen troef waren. Zij was verder landelijk actief: van 1925 tot 1932 was zij hoofdbestuurslid van de Nederlandsche Vereeniging voor Huisvrouwen, waarvan sedert 1930 presidente van dit hoofdbestuur. In 1934 meldde zij zich verhinderd in de vergaderingen der Provinciale Staten. Vanaf augustus 1934 moest zij wegens ziekte ook verstek laten gaan bij de gemeenteraad. Tot het laatst toe presideerde zij echter in haar ziekenkamer de vergaderingen van het schoolbestuur tot zij tenslotte op Tweede Kerstdag 1934 verzocht hiervan ontheven te worden. Een maand later overleed zij aan borstkanker. Zij werd gecremeerd in Westerveld en vlak bij de door haar bewonderde Aletta Jacobs bijgezet. In de pers was er aandacht voor haar overlijden: \u201cZij was geen overmatig woordvoerdster, doch als zij sprak klonk een gedegen woord\u201d en: \u201cDe nagedachtenis van deze alzijdige en hoogst sympathieke vrouw zal bij zeer veelen in hooge eere blijven\u201d, zijn twee toepasselijke zinnen uit haar necrologie. Haar warme persoonlijkheid komt ook tot uiting in de correspondentie met haar kinderen. Haar betekenis voor met name het nijverheidsonderwijs voor meisjes te Apeldoorn is evident. Dit werd door de school zozeer naar waarde geschat, dat de naam van de school na haar overlijden De Johanna Marcus-Nijlandschool ging heten. De naam van de school is inmiddels ten gevolge van fusies gewijzigd.", "Jacoba van Verschuer": "Voor Jacoba\u2019s familie was het geloof zeer belangrijk. Ze was Nederlands hervormd en sterk be\u00efnvloed door de geest van het R\u00e9veil. Het R\u00e9veil was een stroming binnen het Nederlands protestantisme van de 19de eeuw, die de nadruk legde op de persoonlijke beleving van de religie en vandaaruit zich ook de maatschappelijke noden aantrok. De Verschuers werkten daarbij nauw samen met de gelijkgezinde Arnhemse predikant A.S. Talma, die later als minister zich sterk maakte voor uitbreiding van de sociale wetgeving. Daarnaast had de familie een groot standsbesef en was ze zich zeer bewust van niet alleen de daarbij horende rechten, maar ook plichten. Een en ander maakte dat ze veel maatschappelijke en charitatieve activiteiten ontplooide. Jacoba\u2019s vader was rechter, maar vervulde daarnaast tal van onbezoldigde nevenfuncties. Zo was hij lid van de gemeenteraad en zette hij zich in voor de bevordering van de sociale woningbouw en de oprichting van een ambachtsschool in Arnhem. Verder was hij jarenlang secretaris en vervolgens voorzitter van het Burgerlijk Armbestuur. Wegens blindheid moest hij zijn werkzame leven voortijdig be\u00ebindigen en werd hij afhankelijk van zijn vrouw, die ook charitatief bestuurswerk deed. Ze was een sterke vrouw, die zeer veel aankon. Jacoba groeide op in Arnhem en bezocht daar de lagere school. Toen ze ongeveer dertien jaar was, werd ze naar kostscholen in het buitenland gestuurd. Op 27 juli 1905 behaalde zij in Nederland het Staatsexamen Gymnasium. Aanvankelijk was ze van plan om medicijnen te gaan studeren, maar op aandringen van haar ouders besloot zij toch tot een rechtenstudie in Utrecht en hielp ze haar blind geworden broer zijn rechtenstudie af te maken. Van het studentenleven hield Jacoba zich afzijdig. Ze woonde in Utrecht in bij het gezin van de predikant C. Beets, zoon van de bekende R\u00e9veilpredikant en schrijver Nicolaas Beets. In 1909 studeerde ze af en keerde ze terug naar Arnhem. Daar zou ze haar hele leven blijven wonen, maar haar hart lag bij het familie-landgoed Mari\u00ebnwaerdt bij Beesd, waar zij samen met de andere familieleden altijd de zomermaanden doorbracht. Vanwege de welstand van haar familie hoefde Jacoba na haar studie geen betaald werk te zoeken om in haar levensonderhoud te voorzien. Dit was echter voor haar geen reden om niet te streven naar het verrichten van serieuze bezigheden. In die opvatting en in de keuze van haar werkzaamheden werd zij sterk be\u00efnvloed door de maatschappelijke belangstelling en activiteiten van haar familie. Ze begon meteen na haar\n\n\n\nstudie met een promotieonderzoek, wat in die tijd in Nederland voor een vrouw bijzonder was. Slechts zes jaar tevoren, in 1903, was in Leiden de eerste juriste gepromoveerd. Ook koos Jacoba voor haar onderzoek een toen zeer actueel thema. In 1912 promoveerde zij met lof op een proefschrift, getiteld Kinderrechtbanken . De berechting van kinderen stond sterk in de belangstelling na de totstandkoming van de civiel- en strafrechtelijke Kinderwetten in 1901. Een crimineel kind was in Jacoba\u2019s ogen meestal een verwaarloosd kind, dat eerder geholpen en heropgevoed dan gestraft moest worden. Daarom pleitte ze in haar proefschrift voor een speciale rechtspraak voor kinderen door bekwame rechters met bijzondere bevoegdheden, los van de rechtspaak voor volwassenen. In 1921 zou inderdaad het instituut worden ingevoerd van de kinderrechter, die optreedt in alle rechtszaken van kinderen onder de 18 jaar. Gezien het onderwerp van haar dissertatie was het niet verwonderlijk dat Jacoba na haar promotie zich inzette voor de kinderbescherming. In 1913 werd zij bestuurslid van de verenigingen Pro Juventute en Kinderzorg in Arnhem. De vereniging Pro Juventute was in 1904 opgericht naar aanleiding van de nieuwe Kinderwetten en oefende aanvankelijk alleen officieus toezicht uit op kinderen in gezinnen met opvoedingsproblemen. Pas in 1921 werd ook de wettelijke gezinsvoogdij ingevoerd en kreeg de vereniging er die taak bij. Namens Pro Juventute Arnhem was Jacoba van 1931 tot 1936 tevens bestuurslid van de Nederlandsche Bond tot Kinderbescherming. Ze zou 45 jaar bestuurslid bij Pro Juventute blijven. De vereniging zelf onderging in die periode een algehele metamorfose door de professionalisering als gevolg van de komst van betaalde beroepskrachten. In 1958, toen ze 74 jaar oud was, trok Jacoba van Verschuer, inmiddels voor haar collega\u2019s \u2018 de freule\u2019, zich terug. De in 1907 opgerichte vereniging Kinderzorg was een initiatief van de Nederlands Hervormde Kerk in Arnhem met het doel de voogdij op zich te nemen over kinderen die aan het ouderlijk gezag waren onttrokken en in tehuizen geplaatst. Jacoba werd bestuurslid toen er voor het inspectiewerk van deze tehuizen nog geen professionals beschikbaar waren en dit werk verricht moest worden door enige bestuursleden. Zij deed dit werk met hart en ziel en gaf het met tegenzin op toen ook hier de betaalde krachten hun intrede deden. Pas na 50 jaar legde ze in 1963 haar bestuursfunctie neer. Ze was toen 78 jaar. Met haar goedvinden stelde het bestuur toen de \u2018Van Verschuerpenning\u2019 in, waarvan het eerste exemplaar aan haar werd uitgereikt. Voorts was Jacoba in 1915 gekozen tot lid van het dagelijks bestuur van de Nederlandsche Vereeniging voor Armenzorg en Weldadigheid. Deze vereniging was in 1908 opgericht en werkte in het hele land. Doel was om een einde te maken aan de enorme versnippering bij de instellingen voor weldadigheid en armenzorg en om hun werk op een hoger peil te brengen. Jacoba bleef tot 1931 gedurende drie termijnen van vijf jaar bestuurslid. In 1922 was ze een van de opstellers van een preadvies om te komen tot modernisering van de diaconale armenzorg, die geen doublure van het burgerlijk armbestuur moest zijn. Jacoba was voorstandster van selectie van te bedelen personen naar het criterium van kerkelijk medeleven. Het preadvies wekte veel beroering en verdween snel van tafel. Een zo grote mate van kerkelijke bevoogding van de armen werd blijkbaar niet meer getolereerd. Daarnaast vervulde Jacoba bestuursfuncties in ook lokale Arnhemse instellingen voor armenzorg en trad zij daarmee in de voetsporen van haar vader. Haar activiteiten op de terreinen van kinderbescherming en armenzorg kon Jacoba van Verschuer van 1922 tot 1933 combineren in het redactielidmaatschap van het Tijdschrift voor Armwezen, Maatschappelijke Hulp en Kinderbescherming . Zij publiceerde daarin en in het voordien verschijnende Tijdschrift voor Armenzorg en Kinderbescherming in totaal zestien artikelen. In 1933 werd ze voorts benoemd tot lid van het Algemeen College van Toezicht, Bijstand en Advies voor het Rijks Tucht- en Opvoedingswezen, een landelijk orgaan. Jacoba richtte zich vooral op de zorg in de particuliere instellingen. Vanwege haar verdiensten in deze functie werd zij in 1949 koninklijk onderscheiden en benoemd tot Ridder in de Orde van de Nederlandse Leeuw. Ze zou lid van het College blijven tot de ophef\ufb01ng in 1955. Jacoba van Verschuer bleef, zoals uit het voorgaande al bleek, tot op hoge leeftijd actief. Daarbij had ze nog nevenfuncties op heel andere terreinen. Zo was ze ook voorzitter van het Christelijk Militair Tehuis in Arnhem. Tevens was ze tussen 1917 en 1919 hofdame \u2013 een functie waarvoor ze, naar ze later zei, ongeschikt was vanwege haar zeer uitgesproken meningen \u2013 en vervolgens ere-hofdame van de koninginnen Wilhelmina en Juliana. Jacoba kreeg bij haar werk veel steun van haar jongere zuster Wilhelmina, die eveneens ongehuwd bleef en ook maatschappelijk zeer actief was. Samen met haar woonde ze in een groot huis aan de Jansbuitensingel, bijgestaan door inwonend personeel. Tijdens de oorlog waren beiden fel anti-Duits en\n\n\n\nnamen ze met gevaar voor eigen leven een joods onderduikertje in huis op. Toen Wilhelmina in 1963 stierf, kon Jacoba dat moeilijk verwerken en voelde ze zich erg eenzaam. In 1965 overleed zij eveneens. Haar laatste activiteit betrof de vestiging van een opvangcentrum voor alleenstaande thuislozen in Arnhem. Kort na haar dood werd de Jacoba van Verschuerstichting opgericht, die dit centrum zou realiseren. Terugkijkend was Jacoba van Verschuer een vrouw die, vanuit zowel een persoonlijke ethiek als uit sociale bewogenheid, haar leven in dienst stelde van minder bedeelde medemensen en in het bijzonder kinderen. Ze beperkte zich daarbij niet alleen tot individuele hulp of \ufb01lantropie, maar streefde ook naar structurele veranderingen om in hun maatschappelijke situatie verbetering te brengen. Ook voor haar eigen leven verbond zij hieraan consequenties. Ze was geheelonthoudster en leefde relatief sober. Daarnaast was haar persoonlijke religiositeit groot, die werd gekenmerkt door een pi\u00ebtistische inslag. Ze begon de dag altijd met bijbellezing, waarbij ook het personeel aanwezig was. In haar geloof was ze rechtzinnig, maar in haar opvattingen vrijzinnig en wars van dogmatisme. Zij stond dan ook kritisch ten opzichte van de predikanten van de eigen gemeente, die volgens haar meer preekten vanuit de letter dan vanuit de geest van de Schrift. Later kerkte ze bij ds. Ph. W. Bergkotte in Oosterbeek, in wiens aansprekende preken en liturgie zij wel de warmte van het geloof vond, waaraan ze met al haar vragen behoefte had. Als persoon was Jacoba intelligent, recht door zee, kordaat in haar optreden en onkreukbaar, maar tegelijk ook warmhartig, wijs, geestig en ad rem. Ze straalde rust uit en bezat de veerkracht en het vermogen om de vele veranderingen en onvermijdelijkheden in haar werkomgeving te accepteren. Haar gevoel voor humor kwam haar hierbij goed van pas. Daarentegen kon ze ook soms zeer driftig zijn. Diplomatie of schipperen waren haar vreemd. Zij had het niet nodig om in haar functies zichzelf te bewijzen. Ongetwijfeld had Jacoba van Verschuer haar levensomstandigheden mee: geen financi\u00eble zorgen, voldoende personeel om zich geheel aan haar werk te kunnen wijden en levenslang de nabijheid van haar zuster. Toch was het toen in haar milieu en in haar omstandigheden niet gebruikelijk dat een vrouw er een zo professioneel-zakelijke werkopvatting op na hield. In dat opzicht was ze haar tijd vooruit, overigens zonder dat ze zichzelf als feministe zag. Critici waren er ook. Zij vonden haar te stijf en standsbewust en waren van mening dat ze veel te lang in haar besturen bleef zitten. Al met al moet Jacoba barones van Verschuer een opmerkelijke vrouw zijn geweest, die vanwege haar afkomst, persoonlijk optreden, deskundigheid en grote toewijding aan haar werk alom gerespecteerd werd en daardoor veel heeft bijgedragen aan de bestrijding van individuele noden en maatschappelijke misstanden in Arnhem en daarbuiten.", "Arnold": "Een van de grote Utrechtse middeleeuwse stadskapittels, het kapittel van Sint-Marie, bezat talrijke goederen op de Veluwe. Onder meer was dat het geval in Apeldoorn, waar Sint-Marie in het begin van de 13de eeuw eigenaar was van een curtis , een hof. Met deze benaming kon een groot agrarisch bedrijf worden aangeduid, bestaande uit de hof zelf met het direct daarbij behorende \u2018saalland\u2019, en afzonderlijke landerijen ( mansi ) die door horigen werden bebouwd. Deze laatsten waren aan hun land gebonden en moesten een deel van hun productie afdragen aan de eigenaar van de hof of aan diens plaatsvervanger. Tevens moesten zij diensten verrichten op het saalland, zoals ploegen, eggen en het binnenhalen van de oogst. Op hen rustte soms bovendien de verplichting de af te dragen producten af te leveren bij een op afstand wonende eigenaar. De horigen vielen onder het hofrecht en konden voor het hofgerecht worden gedaagd. Daarnaast waren zij gehouden op gezette tijden hun heer bepaalde betalingen te doen, zoals de jaarlijkse hoofdcijns. Ze waren erfelijk onvrij, onderworpen aan uiteenlopende beperkingen. Daar stond tegenover de garantie dat zij niet van hun land konden worden gezet. Naast deze hoven in de \u2018klassieke\u2019 betekenis, die als stelsel dateerden uit de Karolingische tijd, werden sinds het einde van de 12de eeuw geleidelijk aan ook wel grote boerderijen zonder meer, al dan niet horig, als curtis aangeduid. Voor zover valt na te gaan, kan de Apeldoornse hof als een klassieke curtis worden beschouwd. Het kapittel exploiteerde zijn hof te Apeldoorn niet zelf. De leiding berustte bij een meier ( maior , villicus ), die als pachter voor eigen rekening bedrijf voerde. Jaarlijks moest hij het kapittel een betaling in geld of natura afdragen. In het begin van de 13de eeuw bekleedde een zekere Altetus deze functie. Op 29 juni 1228 ontving hij van de deken van het kapittel, Andreas, en de overige kanunniken de hof in erfpacht tegen een betaling van 12 malder rogge, jaarlijks op 1 oktober te voldoen. De overdracht vond plaats op de hof zelf, in het bijzijn van diverse getuigen, onder wie een priester Paridanus en Walter, kanunnik van Sint-Marie, mogelijk dezelfde die tussen 1230 en 1250 verscheidene malen als proost van het kapittel wordt vermeld. Behalve Altetus wordt in de oorkonde waarin de overeenkomst is vastgelegd, diens zoon Arnold genoemd. Deze zou na de dood van zijn vader niet alleen de bestaande erfpacht overnemen, maar bovendien een landstuk erbij in pacht ontvangen zonder verhoging van de pachtsom. Had het kapittel in die tijd wellicht moeite zijn pachters vast te houden? Wanneer Arnold de leiding over de hof van Sint-Marie te Apeldoorn van zijn vader heeft overgenomen, is niet bekend. In 1253 was hij in ieder geval de meier. Op 23 april van dat jaar vaardigden deken Engelbert van Isenbroke en het kapittel een oorkonde uit waarin zij hun goederen, gelegen bij de put te Hoog Soeren, in erftijns gaven aan hun meier Arnold te Apeldoorn, nadat de pachter tot dan toe, Gerard van Hoog Soeren, afstand had gedaan van zijn rechten. Tevens werd bepaald dat, wanneer de goederen na Arnolds dood op een ander overgingen, de nieuwe pachter bij zijn aantreden \n\n\n\nals heergewaad ( hergewado ) dertig schelling Deventer munt aan het kapittel moest afdragen. Dat zijn dan de schaarse levensdata van Arnold, de meier van Sint-Marie op de hof van Apeldoorn. Over zijn dagelijkse doen en laten geven de bronnen nauwelijks iets prijs. Uit zijn jaarlijkse betaling aan SintMarie valt af te leiden dat op zijn bedrijf de verbouw van rogge, winterroghe volgens een later document, een belangrijke plaats innam. In de middeleeuwen was rogge, bedoeld voor menselijke consumptie, de meest verbouwde graansoort op de arme zandgronden. De jaarlijkse afdracht vond naar alle waarschijnlijkheid plaats op een andere curtis van het kapittel, de Selhorst bij Harderwijk, of op het schip dat daar gereed lag om het graan naar de stad Utrecht te vervoeren. Zo staat het tenminste in een pachtbrief van veertig jaar later bepaald. Pachter wordt dan een zekere Wulfund van Strude. De ligging van de hof is ons eveneens uit latere gegevens bekend. Hij lag naast de voorganger van de in het midden van de 19de eeuw gesloopte dorpskerk van Apeldoorn, die stond op het huidige Raadhuisplein. De kerk, gewijd aan Maria, was een eigenkerk van de proost van het Utrechtse kapittel. De horigen over wie meier Arnold de scepter zwaaide, zullen huisjes hebben bewoond rondom kerk en hof. Het is geenszins uitgesloten dat in Arnolds tijd binnen deze boerengemeenschap al de markeorganisatie bestond die we sinds de late middeleeuwen kennen als de Order mark. In dat geval bekleedde Arnold er het holtrichterschap, dat volgens een 14de-eeuwse optekening in het Liber pilosus van het kapittel toeviel aan de meier van zijn Apeldoornse hof.", "Nicolaas Kramer": "P.J. de Booys, Sem Presser, Emmy Andriesse, deze foto.J. grafen zijn bekend omdat zij met overgave de oorlogsellende in Arnhem vastlegden in de periode 19441945. Minder bekend is de naam van de Arnhemse fotograaf Nico Kramer, hoewel hij ongeveer duizend foto\u2019s maakte van de verwoesting en het eerste naoorlogse herstel van de Gelderse hoofdstad, waaronder zeer aansprekende. Hij registreerde dat zonder veel omhaal. Kramer blijkt desondanks een vergeten fotograaf. Carel Kramer, Nico\u2019s vader, werkte aanvankelijk als bediende in de fotogra\ufb01e bij de Rotterdamse \ufb01rma Rademaker. In 1896 begon hij als zelfstandig fotograaf in de havenstad. Nico Kramer en zijn broer Carel lieten zich door hun vader inspireren en vertrokken omstreeks 1900 naar Brussel om een vakopleiding voor fotograaf te volgen. Beide broers namen in Arnhem in 1907 de fotografenzaak K\u00fchlmannn aan de Kleine Oort 2 over. Een jaar later verliet Carel jr. Arnhem en vestigde zich als fotograaf in zijn geboorteplaats Rotterdam. De eerste vijf jaar in Arnhem beperkte Kramer zich hoofdzakelijk tot portretten en studio-opnamen. In 1912 verwierf hij het recht om camera\u2019s en fotoartikelen van het Nijmeegse CAPI te verkopen. Dit gerenommeerde bedrijf was opgericht door de C.A.P. Ivens, de vader van de later bekende cineast Joris Ivens. In 1925 ging zijn dochter in de zaak werken en negen jaar later 1934 opende Kramer een filiaal in de Weeverstraat. Het ging Kramer voor de wind. In november 1924 organiseerde hij een fototentoonstelling (\u2018Fotogra\ufb01\u00ebn in natuurlijke kleuren\u2019) in zijn zaak, toen hij 121\u20442 jaar artikelen verkocht van CAPI. In 1907 werd Nico Kramer lid van de Arnhemse Atletische Club U.D.I.. Hij werd met open armen ontvangen omdat het destijds, toen de waardering voor lichamelijke opvoeding begon te ontstaan, niet zo vaak voorkwam dat een volledig gevormde turner (1e graad) zich meldde. Verder had hij ook al als organisator de nodige ervaring opgedaan. Vrij snel werd hij voorzitter en bleef dat tot 1921. Vanaf dat jaar was Kramer erevoorzitter en zou hij zich ruim 25 jaar met de commissie voor de lichamelijke opvoeding bezighouden. Aan zijn kaarsrechte en vieve houding en optreden was te zien dat Kramer tot op hoge leeftijd onmiskenbaar het type van een turner is gebleven. Kramers adagium was het benadrukken van \u2018de geest van vriendschap en sportiviteit\u2019 binnen de atletiekvereniging. Dit accentueerde hij in de sportuitwisseling met de plaats Croydon (Engeland). In 1913 organiseerde hij een indrukwekkende optocht ten bate van de blinden en in 1921 de \u2018Jubelfeesten\u2019 ter gelegenheid van het 25-jarige jubileum van de vereniging. Hij was verder sinds 3 mei 1920 lid van het broedergenootschap\n\n\n\nde Rijnloge \u2013 opgericht in 1914 \u2013, waar hij verschillende functies bekleedde. Nico Kramer was 59 jaar toen de oorlog uitbrak. Hij had een huis gebouwd in de wijk Alteveer tegenover Burgers Dierenpark. Zijn sociaal leven was zeer belangrijk voor hem. Sinds het begin van de Slag om Arnhem bood zijn huis (en vooral zijn kelder) voor velen een tijdelijk onderdak en bescherming. Halverwege oktober 1944 moest Kramer \u2013 ondanks verwoede pogingen om te kunnen blijven \u2013 Arnhem verlaten. Zijn huis werd door de bezetter in beslag genomen. Via Apeldoorn kwamen hij en zijn echtgenote in Barneveld op een boerderij buiten het dorp terecht. Hier kregen zij tot de bevrijding onderdak bij een gezin met negen kinderen en vijf evacu\u00e9s. Hoewel hij in zijn dagboek vaak persoonlijke, negatieve oorlogservaringen beschrijft, geeft hij ook blijk van zijn besef van betrekkelijkheid; er zijn altijd ergere dingen. Zo schreef hij over allerlei positieve zaken, zoals de geboorte van zijn kleindochter op 22 februari 1945, de verjaardag van de grootmoeder van het gastgezin, ijspret in de winter, het slachten van een groot varken en de mooie natuur om hem heen, zaken die hij ongetwijfeld graag gefotografeerd zou hebben. De bevrijding kwam voor Kramer halverwege april 1945 in Barneveld. In zijn dagboek noteerde hij daarover: \u201cOnze blijdschap kende geen grenzen. Het is niet te beschrijven wat er in je om gaat. Onze bevrijders hebben onze \u2018beschermers\u2019 verjaagd\u201d. Dit was zijn eerste ontmoeting met zijn bevrijders en Nico Kramer \ufb01lmde dit. Na de bevrijding schreef hij in zijn dagboek over de oorlog:\n\n\u201cOnder den knoet uit van het Duitschen regiem, wat ons bijna vijf jaar de borstkas heeft ingedrukt, ons leven heeft vergald, honger en ellende gebracht heeft over de geheele wereld, ons onze bezittingen ontnomen en verdreven van huis en haard, ons onze bestaansmogelijkheden ontnomen, de steden verwoest. Vrouwen hun man, kinderen hun vader en ouders hun zonen ontnomen en gefolterd als in de dagen van de inquisitie\u201d.\n\nDeze oorlogservaringen hebben ertoe bijgedragen dat hij de behoefte voelde, zoals hij het zelf omschreef, \u201ceenige dingen voor de toekomst vast te leggen\u201d. Kramer bekwaamde zich aanvankelijk in de portret- en studiofotografie. Hij veroorloofde zich bij deze statische vorm van fotograferen soms een enkel grapje, waarbij hij de geportretteerde in een niet-alledaagse pose fotografeerde. Deze beeldhumor had Kramer waarschijnlijk van zijn vader afgekeken. Later maakte de fotograaf ook foto\u2019s buiten zijn studio, hoofdzakelijk van sportevenementen en stadsbeelden. Zijn foto\u2019 \nwerden met regelmaat gepubliceerd in sportuitgaven. Kramers beelden kenmerken zich door een overwegend symmetrische compositie. Het gefotografeerde object diende vol op de foto te komen. De toeschouwer moest direct kunnen zien wat de fotograaf wilde vastleggen. Kramers foto\u2019s laten weinig aan de verbeelding van de kijker over. Zijn reportage van de verwoeste Gelderse hoofdstad direct na de bevrijding maakt dat duidelijk. De foto\u2019s hebben vaak een journalistiek en documentair karakter. De groepsportretten van Britse soldaten verraden Kramers studioverleden. Kramer be\u00ebindigde zijn professionele werkzaamheden in 1945, op 64-jarige leeftijd. Zijn dochter en haar man zetten zijn fotozaak voort. Vervolgens nam de kleinzoon van Kramer, Willem Verhoef jr., de fotohandel, die in 1957 verhuisd was naar de Looierstraat, over. Hij gaf in de jaren \u201980 twee fotoboeken over het verwoeste Arnhem uit met opnamen van zijn grootvader. Verhoeff verkocht in 2001 Fotohandel Kramer. De naam van het bedrijf leeft nog voort in de naam Combi Kramer. Nico Kramer bracht zijn laatste jaren in een ouderentehuis in Oosterbeek door. Zijn kleinzoon herinnerde zich als kind vooral Kramers hobby\u2019s, het houden van pluimvee en het maken van poppenhuizen. Kramer was geen fotograaf van nationaal formaat. Hij was een van de weinige professionele fotografen in Arnhem tijdens het interbellum en de oorlog. Zijn sterke kanten waren zijn nauwgezetheid, de beheersing van de techniek en zijn fotojournalistieke kijk op mensen en onderwerpen, vooral die in zijn onmiddellijke omgeving. De fotoreportage van het verwoeste Arnhem in 1945 is een strakke registratie en een tijdsdocument geworden.", "Felix van de Loo": "Felix van de Loo behoorde tot een vooraanstaand Gelders rooms-katholiek geslacht, oorspronkelijk afkomstig uit het hertogdom Kleef, dat in de 19de en 20ste eeuw veel steenfabrikanten (Bemmel, Brummen, Dieren, De Steeg) en wijnhandelaren (Arnhem, Doornenburg, Nijmegen) leverde. Hij groeide op in het landelijk gebied van de gemeente Herwen en Aerdt. Twee oudere zussen van hem traden in bij de congregatie van de Zusters van O.L.Vrouw te Amersfoort. Hij zelf wilde al jong priester van het aartsbisdom Utrecht worden en studeerde aan het kleinseminarie te Culemborg en het grootseminarie te Rijsenburg. Na een voorspoedig verlopen studie werd hij op 15 augustus 1909 te Utrecht in de kathedraal aan de Lange Nieuwstraat door de aartsbisschop mgr. H. van de Wetering tot priester gewijd. Zijn eerste H. Mis droeg hij 17 augustus 1909 op in de parochiekerk van zijn ouders te Lobith. Felix van de Loo werd na een assistentschap te Bussum (Sint-Vitus) op 15 november 1912 benoemd tot kapelaan te Arnhem (Sint-Walburgis). De Sint-Walburgisparochie, opgericht in 1808 te Arnhem, was eind 19de en begin 20ste eeuw een belangrijk bolwerk van emancipatie van de katholieken in Arnhem en omgeving. De rooms-katholieke minderheid van rond de veertig procent wilde zich ontworstelen aan de liberale hegemonie en maatschappelijke achterstelling en achterstand. De basis van de Sint-Walburgis als bolwerk van katholieke emancipatie was gelegd door mgr. Th. Brouwer, pastoor van 1848 tot 1873 en eerste deken van Arnhem sedert het herstel van de kerkelijke hi\u00ebrarchie in 1853. In deze parochie met een pastoor en drie kapelaans in de oude binnenstad werd Felix van de Loo in 1912 benoemd tot kapelaan. Het aartsbisdom Utrecht beschouwde de Sint-Walburgis als kweekvijver voor intelligente en spiritueel begaafde jonge priesters. De parochie heeft als kapelaan ook een latere aartsbisschop gehad: mgr. J.H.G. Jansen (1868-1936), de opvolger van H. van de Wetering en de voorganger van J. de Jong. De nog geen 26 jaar oude Van de Loo zag in Arnhem hoe de katholieke minderheid in actie zijn doelstellingen realiseerde op spiritueel, politiek en sociaal gebied en had er zijn eigen aandeel in. Hij zag van nabij de onstuimige groei op al deze terreinen in het tweede decennium van de 20ste eeuw. Het kerkbestuur van de Sint-Walburgis, in deze periode onder meer bestaande uit leden van de Arnhemse elitefamilies Van Nispen van Sevenaer, Roes en Kolfschoten, stond borg voor de brede agenda van culturele en religieuze identiteit van de Arnhemse katholieken: veel middenstand en arbeiders met een kleine bovenlaag. De formule van de verzuiling werd daarbij met veel succes op alle levensterreinen gehanteerd. Kapelaan Felix van de Loo leek dat gegeven de omstandigheden niet meer dan logisch. Gedurende de vijf Arnhemse jaren in de basiszielzorg kreeg Van de\n\n\n\n\n\nLoo oog voor de noden van de gewone katholiek. Deze ervaring heeft hem in zijn latere beroepsleven als adviseur van de rooms-katholieke Artsenvereniging in Nederland en of\ufb01ciaal van het aartsbisdom Utrecht, oordelende onder meer over zaken betreffende huwelijksrecht, zeer geholpen. Zo toegerust riep de aartsbisschop hem weg uit de pastorie aan de Velperbinnensingel 6 en de basiszielzorg. Opgevallen door zijn begaafdheid en studieuze houding werd hij, dertig jaar oud, op 26 oktober 1917 benoemd tot professor in de moraaltheologie aan het grootseminarie te Rijsenburg. Felix van de Loo werd daar onder andere de leermeester van de latere aartsbisschop en kardinaal B.J. Alfrink (1900-1987). Hij had op Rijsenburg een goed contact met zijn collega kerkgeschiedenis, de latere aartsbisschop en kardinaal J. de Jong. Van de Loo gaf heldere colleges en stond dicht bij de mildere richting in de beoefening van de moraaltheologie in de trant van Edouard G\u00e9nicot. Hij had veel contacten met medici over moraaltheologische vraagstukken en kon zich verheugen in een grote toeloop van studenten die bij hem wilden biechten. Moraaltheologie was in die tijd ook een kernvak voor de grootseminaristen en de daarin opgedane kennis moest de latere priesters helpen bij hun functioneren als biechtvader. De tamelijk milde en casu\u00efstische houding van Felix van de Loo in zaken van moraaltheologie, vermengd met een grote portie wijsheid, maakte hem tot een gezaghebbend baken in het toenmalige rooms-katholieke Nederland. Hij publiceerde regelmatig over zaken in verband met medische ethiek in Nederlandsche Katholieke Stemmen , het R.K. Artsenblad en de Analecta van het Aartsbisdom Utrecht . Het lag dan ook voor de hand dat de toenmalige aartsbisschop van Utrecht, mgr. J.H.G. Jansen, in Van de Loo een goede opvolger zag voor de president van het grootseminarie, mrg. dr. A.C.M. Schaepman (1857-1932). Een zware psychische crisis, die zich in 1930 bij Felix begon te openbaren, verhinderde de aartsbisschop evenwel dit voornemen uit te voeren. Toen Van de Loo hersteld was, werd hij per 2 september 1932 benoemd tot of\ufb01ciaal van het aartsbisdom Utrecht en rector van het Sint-Gregoriushuis aan de Herenstraat te Utrecht. Hij nam zijn intrek aan de Nieuwe Gracht 22 aldaar. Kort daarop, in 1934, kreeg Van de Loo ook een benoeming tot lid van het metropolitaan kapittel. Tijdens de Tweede Wereldoorlog behoorde Felix van de Loo samen met de vicaris-generaal mgr. D. Huurdeman, de proost van het kapittel mgr. J.G. van Schaik en de canonist van het grootseminarie Rijsenburg W. Mulder tot de voornaamste adviseurs van aartsbisschop Jan de Jong, die ook veel steun genoot van dr. Jan Geerdink, de eerste bisdomsecretaris, die als of\ufb01ciaal later zijn opvolger zou worden. Als moraaltheoloog en of\ufb01ciaal was Felix van de Loo een principieel tegenstander van de opeenvolgende maatregelen van de Duitse bezetter tegen de Joodse medeburgers. Hij was van mening dat de paus openlijk diende te protesteren tegen de door nazi-Duitsland ingezette jodenvervolging. Namens aartsbisschop Jan de Jong bracht hij in Nederland de felle protesten bij de Duitse bezetter over waar het onder andere de maatregelen tegen Joodse kinderen en Joodse scholen betrof. Zo werd Van de Loo richting de Duitse bezetter de spreekbuis van het Nederlandse episcopaat. Ook stond Felix van de Loo aan de wieg van de oprichting van het Interkerkelijk Contact in Overheidszaken (C.I.O.) in 1941/1942: een samenwerkingsverband met de protestantse kerken in Nederland met het doel zaken van kerk en overheid te bespreken. Dit\n\n\n\nsamenwerkingsverband is van blijvende betekenis gebleken tot op de dag van vandaag en te beschouwen als een vorm van praktische oecumene. Dat Van de Loo aan dit gemeenschappelijk overleg tussen de christelijke kerken in oorlogstijd in hoge mate vanuit rooms-katholieke kring vorm heeft gegeven, is te zien als een grote verdienste. Nog tijdens de Tweede Wereldoorlog kwam vanuit Rome voor dit werk een blijk van waardering. Op 5 augustus 1943 werd Felix van de Loo benoemd tot geheim kamerheer van Z.H. de Paus. Hij was mgr. F.A.H.van de Loo geworden. Nadien volgde nog een tweede blijk van grote waardering van paus Pius XII: op 15 augustus 1949 \u2013 hij was toen veertig jaar priester \u2013 kwam zijn benoeming tot huisprelaat van Z.H. de Paus. De Nederlandse regering benoemde hem vanwege zijn vele verdiensten tot of\ufb01cier in de orde van Oranje Nassau. Het Interkerkelijk Contact in Overheidszaken, met Felix van de Loo namens het Nederlands episcopaat, bekritiseerde na de Tweede Wereldoorlog in een gesprek met de minister-president en de minister van Justitie op 27 maart 1946 het systeem van berechting en bewaring van de zogenaamde politieke delinquenten. Onder druk van de kerken kwam niet lang na dit gesprek een wijziging van het beleid op dit zo gevoelige terrein tot stand. Op 15 augustus 1951 volgde voor Van de Loo het eervol ontslag als of\ufb01ciaal van het aartsbisdom. Hij trad terug als kanunnik in 1956 en werd benoemd tot erekanunnik. Zijn psychische toestand was opnieuw verergerd. Hij werd opgenomen in de Sint-Ursulakliniek te Wassenaar, waar hij 14 mei 1959 overleed. Op het terrein van het grootseminarie Rijsenburg, waar hij vijftien jaar moraaltheologie had gedoceerd, werd hij op 19 mei 1959 begraven. Als vormgever vanuit de rooms-katholieke kerk van het Interkerkelijk Contact in Overheidszaken en vanwege zijn stellingname tegenover de Duitse bezetter in de Tweede Wereldoorlog heeft Felix van de Loo als priester van het aartsbisdom Utrecht blijvende betekenis gekregen.", "Jan Zemmelink": "Jan Zemmelink maakte deel uit van de eerste groep onderwijzers die in 1820, na het voltooien van de opleiding aan de Rijkskweekschool in Haarlem, in Gelderland aan de slag ging. In het begin van de 19de eeuw leerden de meeste onderwijzers in Nederland het vak nog in de praktijk, vaak als ondermeester op de school van hun vader. Slechts een enkeling bezocht een van de schaarse kweekscholen die door actieve\n\n\n\ndepartementen van de Maatschappij tot Nut van \u2019t Algemeen werden gerund. Met de opening van de kweekschool in Haarlem in 1816 ging de rijksoverheid zich actief bezig houden met het opleiden van onderwijzers. De kwekelingen werden daar met de nieuwste onderwijsmethoden en -technieken vertrouwd gemaakt. Op vele plaatsen in het land, en zeker ook in Gelderland, leverden zij naderhand een belangrijke bijdrage tot het verbeteren van het niveau van het lager onderwijs. Ook Jan Zemmelink heeft daar veel aan bijgedragen. De eerste gouverneur van de provincie Gelderland, Jan Elias graaf van Lynden, maakte het mogelijk dat Zemmelink zijn talent voor het onderwijs kon ontplooien. Omstreeks 1815 werd hij bij toeval door de gouverneur ontdekt toen deze een school bezocht, naar alle waarschijnlijkheid die van het gehucht IJzevoorde, waar op dat moment prijsuitreikingen waren. Ook Jan, van eenvoudige komaf doch zeer pienter, viel in de prijzen. Onder de indruk van wat hij zag en hoorde, besloot de gouverneur hem op te nemen in zijn huis in Arnhem. In de provinciehoofdstad was het mogelijk goed onderwijs te volgen. In 1816, nadat hij had vernomen dat door het Rijk een kweekschool werd opgericht, kreeg de graaf van Lynden het dankzij zijn goede verstandhouding met Adriaan van den Ende, de hoofdinspecteur van het lager onderwijs, voor elkaar dat Zemmelink in Haarlem werd geplaatst. Bezwaarlijk was wel dat hij al zeventien was, volgens de hoofdinspecteur te oud om voor de volledige rijksbeurs van f 250,\u2013 per jaar in aanmerking te komen. De gouverneur nam vervolgens vier jaar lang de helft van dit bedrag voor de verzorging van de kwekeling voor zijn rekening. Niet voor niets werd Zemmelink door de hoofdinspecteur beschouwd als een beschermeling van de gouverneur. Op de kweekschool in Haarlem zwaaide Pieter Johannes Prinsen (1777-1854) de scepter. Deze onderwijsvernieuwer, auteur van talloze schoolboekjes en ontwikkelaar van moderne onderwijs- en leermethoden, gaf eerst leiding aan de bescheiden kweekschool van het departement Haarlem van de Maatschappij tot Nut van \u2019t Algemeen. In die hoedanigheid was hij verantwoordelijk voor de vorming van onderwijzers als Pieter van Dijck en Willem Komst, die naderhand in respectievelijk Winterswijk en Doesburg veel deden voor de verbetering van het lager onderwijs. In 1816 ging Prinsen over in rijksdienst. Behalve met hem kreeg Zemmelink te maken met de docenten Hendrik Polman en Dirk van Dapperen. Deze laatste was enige tijd in de leer geweest bij de grote Zwitserse pedagoog\n\n\n\nPestalozzi. De jongeman uit Gelderland heeft zijn vier jaar in Haarlem, waar onderwijstheorie werd gekoppeld aan de praktijk, goed besteed; de hier woonachtige Van den Ende vond hem een \u201cuitstekend jongeling, zoo weegens gemaakte vorderingen in theorie en practijk, als wegens karakter en zedelijk gedrag.\u201d In 1820 \u2013 Zemmelink mocht zich toen reeds onderwijzer \u2018van de derde rang\u2019 noemen \u2013 werd het tijd om ergens aan het werk te gaan. Het toeval kwam hem te hulp. In dat jaar was in Doetinchem de onderwijzer van een van de twee lagere (of: Nederduitse) openbare scholen overleden, zodat de mogelijkheid zich voordeed onderwijs te geven in de stad waarmee hij van kinds af aan vertrouwd was. Ongetwijfeld heeft ook de gouverneur hem aangespoord naar de post te solliciteren. In augustus 1820 werd Zemmelink samen met drie andere kandidaten, in aanwezigheid van de burgemeester, door de districtsschoolopziener ge\u00ebxamineerd. Hij was de jongste sollicitant en kwam als beste uit de bus. Met name in taal en rekenen was hij bijzonder sterk. De burgemeester koos hoofdzakelijk voor hem, omdat hij in Haarlem was opgeleid en kon bijdragen aan de noodzakelijke verbetering van het lager onderwijs in Doetinchem. Ook de voorkeur van de schoolopziener ging uit naar Zemmelink. In zijn district was tot dan toe geen leerling van de Haarlemse kweekschool actief. In september bekrachtigde minister Falck van Onderwijs de aanstelling van Zemmelink tot onderwijzer, tot grote tevredenheid van zowel de hoofdinspecteur als de gouverneur van Gelderland. De jonge onderwijzer stelde niemand teleur. Begin 1822 berichtte Van den Ende de minister van Onderwijs dat Zemmelink in Doetinchem was geslaagd, \u201cop eene voorbeeldige wijze, schoon niet boven verwachting\u201d. En van deze \u201cuitmuntenden jongeling liet zich niets dan goeds te gemoet zien.\u201d Een probleem was echter dat de lesruimte veel te wensen overliet en in feite ongeschikt was voor het geven van onderwijs. De gouverneur en de hoofdinspecteur hadden in 1821 ervoor gezorgd dat het Rijk achthonderd gulden beschikbaar stelde voor het opknappen van het schoolgebouw, doch een verdeeld gemeentebestuur veroorzaakte vertraging. Eerst twee jaar later kwam de\n\n\n\nnieuwbouw gereed. Niet alleen de werkplek van Zemmelink was niet op orde, ook met zijn inkomsten was het droevig gesteld. Hij ontving een jaarsalaris van twee honderd gulden en iets extra\u2019s verdienen was nauwelijks mogelijk. In Doetinchem immers waren de ouders van schoolgaande kinderen niet gewend schoolgeld te betalen. Hierdoor ontbrak de stimulans om kinderen regelmatig naar school te sturen. En dit was weer niet bevorderlijk voor een geregelde gang van zaken in het klaslokaal van Zemmelink. Wel inde hij een stuiver schoolgeld per week van leerlingen die van buiten de stad zijn school bezochten. Al met al waren zijn inkomsten veel te gering om in Doetinchem, zelfs als vrijgezel, het hoofd financieel boven water te houden. Een ondermeester kon hij zich al helemaal niet veroorloven en dat was gelet op het aantal leerlingen, soms wel honderdvijftig, zeker geen overbodige luxe. Het is dan ook niet verwonderlijk dat Zemmelink al na enkele maanden naar een andere standplaats op zoek ging. In 1822 aanvaardde hij als onderwijzer \u2018van de tweede rang\u2019 een nieuwe betrekking in het naburige Doesburg. In augustus van dat jaar was daar de reeds genoemde oud-leerling van Prinsen, Willem Komst, overleden. Hij was onderwijzer van de in 1816 opgerichte Nutsschool, de eerste in Gelderland. Na zijn overlijden ondernam de schoolcommissie van het departement Doesburg van de Maatschappij tot Nut van \u2019t Algemeen verschillende pogingen om met behulp van een kwekeling van de Haarlemse school het onderwijs voort te zetten. Geschikte kandidaten bleken niet voorhanden. Toen kwam Zemmelink in beeld en dankzij hem kon de school openblijven. Na verloop van tijd wilde men hem graag door middel van een vaste aanstelling in Doesburg behouden. Formeel gezien kon dit niet, omdat aan het vervullen van een onderwijsvacature een oproep in de bladen en het examineren van sollicitanten vooraf dienden te gaan. Stadsbestuur, schoolcommissie en de schoolopziener waren echter van mening dat het in dit bijzondere geval was toegestaan van de wettelijke regels af te wijken. Ook de gouverneur ondersteunde het streven om opnieuw een leerling van Prinsen te plaatsen. Met vermelding dat het hier een uitzondering betrof, bekrachtigde minister Falck in november 1822 de benoeming van Zemmelink. Hij bleef bijna drie jaar in Doesburg. In 1825 diende zich voor de onderwijzer de mogelijkheid aan om een nieuwe stap voorwaarts te zetten. In dat jaar was in Zutphen de onderwijzer van een van de twee openbare Nederduitse scholen overleden. In de oproep die toen werd geplaatst stond nadrukkelijk vermeld dat sollicitanten ervaring moesten hebben met de methode van Prinsen. In augustus werd op het stadhuis van Zutphen het vergelijkend examen afgenomen. De kandidaten vonden tegenover zich de burgmeester van Zutphen, de leden van de plaatselijke schoolcommissie en de schoolopziener, baron Godard Philip Cornelis van Heeckeren. Deze was familie van hoofdinspecteur Van den Ende en een krachtige bevorderaar van verbeterd lager onderwijs. Hij gaf dan ook aan Zemmelink de voorkeur. De baron kende de onderwijzer al langer, want Doesburg viel immers ook onder het hem toevertrouwde district. Omdat onder de leden van de schoolcommissie verdeeldheid ontstond over de vraag welke kandidaat nu het meest geschikt was, liet men de beslissing aan de minister van Binnenlandse Zaken. Voor hem was het rapport dat Van den Ende over de kwestie schreef, doorslaggevend. Hierin bracht deze naar voren dat Zemmelink tot dan toe in al zijn betrekkingen had uitgemunt en dat in Zutphen reeds twee andere jonge in Haarlem opgeleide onderwijzers actief waren. De hoofdinspecteur had kort daarvoor de schoolsituatie in Zutphen in ogenschouw genomen en toen een goede indruk gekregen van de onderwijzers Gerard Nuijsink en Klaas van der Steen. Samen met Zemmelink zouden zij, aldus Van den Ende in zijn rapport, het schoolwezen spoedig \u201ctot een graad van volkomenheid\u201d brengen, waarop \u201cweinig streken en vooral weinige steden zich kunnen beroemen.\u201d Na deze woorden kon de minister niet anders doen dan overgaan tot de benoeming van Zemmelink, die daarop in januari 1826 in Zutphen zijn nieuwe functie aanvaardde. Zijn nieuwe jaarsalaris bedroeg een schamele f 170,\u2013. Daar kwam dan nog wel het schoolgeld bij dat zijn leerlingen \u2013 dat waren er in de regel ruim honderd \u2013 hem verschuldigd waren. Daarnaast beschikte Zemmelink over een vrije woning, dat wil zeggen dat hij geen huishuur betaalde. In \ufb01nancieel opzicht heeft hij het in Zutphen niet slecht gehad. Het leven werd nog aangenamer toen zijn jongere broer Bernard, geboren in 1809 in Doetinchem, zich bij hem voegde. Deze toen zestienjarige jongen ging als het ware bij broer Jan \u2018in de leer\u2019 en stond hem bij als ondermeester. Ook Bernard had duidelijk aanleg voor het onderwijs. In 1826 werd hij eerst onderwijzer \u2018van de vierde rang\u2019 en twee jaar later klom hij op tot \u2018de derde rang\u2019. Veel eerder dan gepland of voorzien, moest hij de school van zijn oudere broer overnemen. In 1829 verloor Zutphen twee bekwame onderwijzers: Van der Steen vertrok naar Ter Aar in Zuid-Holland en op 17\n\n\n\njuli overleed Jan Zemmelink, net 29 jaar oud. Zijn broer zorgde er toen voor dat de school werd voortgezet. Hij liet \u2013 eerst als waarnemer en sinds 1830 in vaste dienst \u2013 zien dat ook hem het geven van onderwijs in het bloed zat. Slechts negen jaar was het Jan Zemmelink gegund kinderen te onderwijzen volgens de moderne methoden die hij in Haarlem had geleerd en een bijdrage te leveren aan de verbetering van het lager onderwijs in zijn provincie. In Doetinchem, Doesburg en Zutphen maakte hij veel indruk en de hoofdinspecteur van het lager onderwijs droeg hem op handen. Zemmelink heeft aan zijn jongere broer Bernard, die niet naar de kweekschool kon, zijn onderwijskundige en didactische kennis en ervaring doorgegeven. Het was de jeugd van Zutphen die hiervan uiteindelijk pro\ufb01teerde.", "Kommer van Trigt": "Kommer van Trigt kwam uit een groot, Nederlandshervormd gezin. Op vijftienjarige leeftijd vertrok hij naar Rotterdam om timmerman te worden. Al jong voelde hij zich aangetrokken door het opkomend socialisme. \n\n\n\n\n\nToen hij enige jaren later als jong timmerman naar Scheveningen ging, richtte hij daar een afdeling van de Sociaal-Democratische Arbeiderspartij (SDAP) op. Spoedig daarna werd hij voorzitter van het afdelingsbestuur in Den Haag. In verband met de gezondheidstoestand van een van zijn kinderen besloot Van Trigt zich in een bosrijke omgeving te vestigen. De keuze viel op Apeldoorn. Op 29 augustus 1910 vestigde Kommer van Trigt zich in Apeldoorn. In zijn nieuwe woonplaats zette hij zich in voor de belangen van de arbeider. Van Trigt werd bij de gemeenteraadsverkiezing van 19 juli 1917 als eerste \u2018rood\u2019 raadslid in de overwegend christelijke, rechtse gemeenteraad van Apeldoorn gekozen. \u2019s Avonds werd de net gekozen Van Trigt, na a\ufb02oop van een kleine optocht door het centrum van Apeldoorn, in gebouw Concordia onder het zingen van socialistische strijdliederen toegejuicht en gelukgewenst. Van Trigt stelde bij die gelegenheid dat het ego\u00efsme uit de samenleving moest verdwijnen en dat de druk op de arbeidende klasse moest verminderen. Hij vond dat het belangrijkste doel van de sociaal-democraten. In de raadsvergadering van 4 september 1917 \u2013 de vergadering waarin Van Trigt als raadslid werd ge\u00efnstalleerd \u2013 profileerde hij zich al heel nadrukkelijk. Toen de wethoudersverkiezing aan de orde kwam, riep hij de raadsleden op niet op wethouderskandidaat Kerkhoven te stemmen, omdat deze arbeidersvijandig was en de gewoonte had onderwijssollicitanten te vragen of ze lid waren van de SDAP. In de gemeenteraad hield Van Trigt zich vooral bezig met de aanpak van de voedselvoorziening en de gevolgen van de naoorlogse werkloosheid. Bij de gemeenteraadsverkiezing van 1919 kwam de SDAP in Apeldoorn als grote overwinnaar uit de bus. De partij ging van \u00e9\u00e9n naar acht zetels en lijstaanvoerder Van Trigt werd met twee\u00ebntwintig tegen drie stemmen tot wethouder gekozen. In het college van Burgemeester en Wethouders kreeg hij de portefeuille van Sociale Zaken toebedeeld. In hetzelfde jaar 1919 ging hij tevens deel uitmaken van de Provinciale Staten van Gelderland. In zijn hoedanigheid als wethouder van Sociale Zaken kreeg Van Trigt te maken met de grote werkloosheid na de Eerste Wereldoorlog. Van Trigt had daar zijn mening over. Werkloosheid, aldus Van Trigt, was een ongewilde situatie die meestal buiten de schuld van de werkloze was ontstaan. De werkloze had daar geen invloed op. De samenleving wel. Deze had dan ook de plicht om in tijden van werkloosheid voorzieningen te treffen die ervoor zorgden dat de werkloze zo normaal mogelijk kon blijven leven. De gemeente had in dit proces een eigen verantwoordelijkheid, uiteraard daarbij gesteund door het Rijk. Deze stellingname en vooral de verplichting om het levenspeil zo normaal mogelijk te houden, bracht Van Trigt herhaalde malen in conflict met rijks- en gemeentebestuurders. Hij prefereerde een werkloosheidsverzekering boven werkverschaffing. De arbeiders moesten volgens Van Trigt desnoods gedwongen worden lid te worden van een bond. Voor diegenen die dat niet deden of niet konden, was er een tijdelijke werkverschaffing, maar dan tegen lagere lonen dan de uitkeringen via de werklozenkas. Geen aantrekkelijk alternatief. De georganiseerde arbeider werd bevoorrecht. Van Trigt vond dat de opvang van de werkloze een taak van de overheid was en wilde de mogelijkheden die de gemeente had, zo optimaal mogelijk benutten. Na zijn aantreden als wethouder Sociale Zaken trad Apeldoorn toe tot het Rijkswerkloosheidsbesluit 1917 en daarmee nam de gemeente deel aan een rijksregeling waarbij rijk en gemeente samen de werklozenkassen van de vakorganisaties gingen subsidi\u00ebren. De kosten kon de gemeente op het Rijk verhalen. Verder werd er een adviescommissie voor de werkverschaffing ge\u00efnstalleerd en werd de particuliere arbeidsbeurs een gemeentelijke instelling. Van Trigt bundelde bovendien allerlei werkzaamheden op het terrein van sociale zaken die tot dan toe ressorteerden\n\n\n\nonder de afdeling gemeentesecretarie en bracht ze vervolgens onder bij de dienst Sociale Zaken. De gemeente kreeg zodoende naast een veel vastere greep op de arbeidsbemiddeling en de werkloosheidsverzekering ook een betere kijk op de dagelijkse situatie van de arbeidende klasse in Apeldoorn. In de raad werd wel eens gezegd dat Van Trigt door dat samenbrengen van allerlei gemeentelijke diensten bezig was een soort \u2018Wibautje\u2019 te spelen. Uiteindelijk werd zijn voorstel door de gemeenteraad aanvaard. Een ander wapen tegen de werkloosheid was volgens Van Trigt het geven van loonsubsidies aan bedrijven waar ontslagen dreigden. Deze maatregel kostte de gemeente minder doordat de bestaande werkgelegenheid binnen de gemeente behouden bleef. Naast lof kreeg Van Trigt ook veel kritiek te horen. Zijn sociaal beleid kostte Apeldoorn veel geld. In 1919 waren de kosten voor de gemeente bijna 78.000 gulden en in 1923 bedroegen ze ruim 600.000 gulden. Van Trigt stelde hiertegenover dat middels de werkverschaf\ufb01ng werken van blijvend nut uitgevoerd werden met gemeentegelden die zodoende uitermate productief gemaakt werden. Daarnaast, zo vond Van Trigt, deed de plaatselijke overheid iets aan een probleem dat buiten de schuld van de werkloze tot stand gekomen was. Op 4 december 1919 nam de gemeenteraad het advies van de commissie voor de gemeentelijke werkverschaf\ufb01ng aan. In wezen werd dit advies de basis voor het latere sociaal beleid van Apeldoorn. Maar de kritiek op de alsmaar stijgende kosten bleef. Bij de gemeenteraadsverkiezing van 21 mei 1923, waarbij het aantal raadszetels was uitgebreid van 25 naar 29 zetels, kreeg de raad door het verlies van de socialisten weer een rechtse meerderheid. Enkele dagen later was er een grote partijbijeenkomst van de SDAP in gebouw Tivoli. Daar waarschuwde Van Trigt wat er zou gaan gebeuren als rechts zijn zin zou krijgen. Op 26 juli werd in een wel zeer luidruchtige raadsvergadering (met op de publieke tribune werklozen die door Van Trigt waren aangemoedigd de vergadering bij te wonen) het voorstel om de lonen van de werkers in de werkverschaf\ufb01ng te verlagen aanvaard. In de septemberraad had na de installatie van de nieuwe raadsleden de wethoudersverkiezing plaats. Toen Van Trigt niet als wethouder herkozen dreigde te worden, ging hij tekeer tegen de gevolgde stemprocedure, waarin hij, zoals hij dat nadrukkelijk stelde, geen vertrouwen kon stellen. Het door de burgemeester benoemde stembureau bestond immers uit drie leden van \u00e9\u00e9n en dezelfde rechtse fractie en Van Trigt suggereerde dat hij derhalve niet op het nakomen van gemaakte afspraken zou kunnen rekenen. Ook vond hij dat de nu gekozen wethouders onrechtmatig en op een \u201cnietoirbare wijze\u201d gekozen waren en dat de oppositie niet zou meewerken aan de samenstelling van de gemeentelijke beleidscommissies. In diezelfde raadsvergadering lag Van Trigt nog meer dwars. Hij liet de raad over allerlei hamerstukken schriftelijk stemmen en duidde bij interrupties sommige raadsleden aan als farizee\u00ebr of judas, omdat zij zich niet gehouden hadden aan de voor de verkiezingen gemaakte afspraken. In de raad van 15 november, twee maanden later, werd Van Trigt alsnog tot wethouder gekozen. Hij nam de portefeuille Openbare Werken over van Jhr. L.T. Texeira de Mattos, die om gezondheidsredenen ontslag had genomen. Opmerkelijk was dat Van Trigt in de novemberraad zich heel wat milder opstelde dan in de raad van september, toen hij zich voortdurend antirechts had opgesteld en de christelijke raadsleden nog voor onbetrouwbare individuen had uitgemaakt. Als wethouder van Openbare Werken en in zijn hoedanigheid van bestuurslid en later directeur van de woningbouwvereniging De Goede Woning deed Van Trigt baanbrekend werk voor de sociale woningbouw in Apeldoorn. De Goede Woning streefde naar verbetering van de volkshuisvesting, niet alleen door middel van de bouw van goede woningen maar ook door het leggen van goede contacten met de bewoners. Dat laatste leidde weer tot een grotere saamhorigheid onder de bewoners. In 1928 deed zich binnen de raadsfractie van de SDAP een afsplitsing voor. Binnen de fractie was een twist ontstaan tussen wethouder Van Trigt en fractieleider G. Stempher. De laatste beschuldigde Van Trigt ervan zich af te geven met rechtse partijclubs in Apeldoorn. Van Trigt verweet Stempher gebrek aan politiek inzicht te hebben. Het conflict spitste zich vooral toe op zaken als werkverschaffing en sociale woningbouw. In de raadsvergadering van 3 mei 1928 werd in een door de SDAP ingezonden verklaring meegedeeld dat Van Trigt niet langer als partijlid werd beschouwd. Van Trigt reageerde hierop door te stellen dat de kiezers hem al ruim twintig jaar hun stem en vertrouwen hadden gegeven. Hij voelde zich door zijn partijgenoten uit de partij geduwd. Zijn royement was naar zijn mening onrechtmatig. Van Trigt weigerde dan ook zijn zetel in de raad op te geven. Sedertdien trad hij tot het einde van zijn raadslidmaatschap in 1935 in de raad als Onafhankelijk Sociaal Democraat op, wat voortdurend tot botsingen met de SDAP-fractie leidde. Datzelfde gebeurde ook in de Provinciale Staten, waarvan Van Trigt tot 1931 lid was. Dankzij zijn bestuurlijke ervaring en sociale belangstelling was Van Trigt meer dan veertig jaar bestuurslid van de Vereniging tot Bevordering van Nijverheidsonderwijs in Apeldoorn, waarbij het vakonderwijs zijn speciale belangstelling had. Deze laatste functie is hij tot zijn dood blijven vervullen. Kommer van Trigt stond bekend als een bijzonder slagvaardig spreker en debater. Achter een zekere bravoure stak een sterke sociale bewogenheid.", "Isaac Anne Nijhoff": "In 1809 ging de jonge Isaac Anne op studie bij Nicolaas Lobry (1766-1818) te Gorinchem. Deze uit Zutphen afkomstige dominee was een huisvriend van de familie Nijhoff. Hij had steeds enkele leerlingen in huis die hij particulier onderricht bood. Ook Isaac Anne Nijhoff ontving bij hem particulier onderwijs, in een respectabel aantal vakken: klassieke talen en beginselen der wijsbegeerte; voorts wiskunde (\u201cmathesis\u201d) en drie moderne talen (Frans, Duits en Engels). Toen dominee Lobry in 1810 naar Leeuwarden beroepen werd, verhuisde Isaac Anne met het gezin Lobry mee. In 1812 werd zijn vorming als afgerond beschouwd en keerde hij, \u201cmet meer dan noodzakelijke kundigheden toegerust\u201d, terug in het ouderlijk huis te Arnhem. Hier vond hij een dagtaak in de boekhandel van zijn vader: hij hielp er het al in 1733 door zijn grootvader Jacob Nijhoff (1723-1792) opgezette bedrijf voortzetten. Als jong boekhandelaar en uitgever nam hij ook deel \u201caan allerlei nuttige inrigtingen\u201d binnen de stedelijke samenleving van die tijd en als lid van het genootschap \u2018Prodesse Conamur\u2019 (sinds 1813) hield hij tal van voordrachten over uiteenlopende onderwerpen. Sinds 1816 ging hij ook allerlei bijdragen en boekbesprekingen publiceren in tijdschriften als het Letterlievend Maandschrift , de Vaderlandsche Letteroefeningen , de Recensent, ook der Recensenten , de Letterbode en later de Spectator . Nauwelijks 21 jaar oud, werd hij uitgenodigd om les te gaan geven aan de Latijnse school te Arnhem. Voor de vakken wiskunde en aardrijkskunde schreef en vertaalde hij in 1816 enkele schoolboeken. Maar zijn eigenlijke roeping lag niet bij het onderwijs, maar bij de boekhandel, de uitgeverij en zeker ook bij de historische studie. Drie gebeurtenissen in 1817 hebben de verdere levensgang van Is. An. Nijhoff bepaald. In dat jaar werd hij officieel deelgenoot in de zaak van zijn vader, die tot 1831 de naam van Paulus Nijhoff en Zoon zou blijven dragen. Van 1831 tot 1853 was de Arnhemse boekhandel-uitgeverij vernoemd naar I.A. Nijhoff en toen vervolgens per 1 januari 1853 ook zoon Paulus Nijhoff (1821-1867) in deze firma ging participeren, onderging de \ufb01rmanaam opnieuw een wijziging: Is. An. Nijhoff en Zoon. Als boekhandelaar en uitgever zou Is. An. Nijhoff ook een vooraanstaande rol (onder meer van voorzitter) gaan spelen in de in 1817 opgerichte \u2018Vereeniging ter bevordering van de belangen des Boekhandels\u2019. Eveneens in 1817 (bij Koninklijk Besluit van 10 juli 1817) werd Nijhoff tegen een \u201cbezoldiging van f. 500 \u2019s-jaars\u201d benoemd tot opzichter van het ernstig in ongerede geraakt provinciaal archief te Arnhem. Op grond van deze aanstelling zou hij de eerste provinciale archivaris van Nederland worden. Zijn reputatie van archivaris en geschiedvorser zou overigens ook buiten Gelderland gaan doorklinken. Nog in hetzelfde jaar trad hij in het huwelijk met Martina Cornelia Houtkamp. Als hoofdtrek van de boekhandelaar-uitgever, archivaris-geschiedschrijver Is. An. Nijhoff wordt in een \n\n\n\nvan de kort na zijn dood verschenen herdenkingen de \u201convermoeide arbeidzaamheid\u201d genoemd. Deze tomeloze werklust ging gepaard met ongeveinsde liefde voor de natuur en ontvankelijkheid voor natuurschoon; de tijdens allerlei wandelingen en excursies opgedane indrukken van de schitterende, arcadische omgeving van Arnhem vonden hun neerslag in gepubliceerde en (sinds 1820) liefst viermaal herdrukte Wandelingen en beschrijvingen van een (sinds 1820 tweemaal herdrukt) Geldersch Arkadia , waarin de auteur de lezer laat delen in de geneugten van door de natuur geboden schoonheid. Ofschoon in wezen autodidact, kon Is. An. Nijhoff zich allengs in al zijn hoedanigheden professioneel gaan bewijzen. Als archivaris stonden hem twee doelstellingen voor ogen: allereerst ten dienste van de provinciale administratie de oude documenten te traceren, te ordenen om deze als eigendomsbewijzen en als financi\u00eble bescheiden voor het administratief beheer raadpleegbaar te maken; voorts diezelfde archivalia als authentiek bewijsmateriaal zo verantwoord mogelijk toegankelijk te maken ten behoeve van een wetenschappelijk beoefende geschiedvorsing en geschiedschrijving. Want in de in 1829 bij ministerieel besluit afgekondigde openstelling van overheidsarchieven op landelijk, provinciaal en stedelijk niveau zag Nijhoff een welkome maatregel die hem persoonlijk verplichtte het zijne bij te dragen om die archieven, als onweerlegbare getuigen van weleer, \u201cte ontsluiten, aan een naauwkeurig onderzoek te onderwerpen en tot opbouwing of uitbreiding der geschiedenis openbaar te maken\u201d. Daartoe hanteerde hij bij het inventariseren archivistische beginselen, die in elk geval sinds 1898, met het verschijnen van de door S. Muller Fz., J.A. Feith en R. Fruin Th. Az. samengestelde Handleiding voor het ordenen en beschrijven van archieven (Groningen 1898), beslist niet meer in praktijk mogen worden gebracht. Maar in zijn tijd had Nijhoff nauwelijks oog voor het zogeheten \u2018structuurbeginsel\u2019 van archieven en voor het \u2018herkomstbeginsel\u2019 van archivalia; voor hem golden nog als een alfa en omega van de archivistiek het strikt chronologisch rangschikken (een \u2018rekenkundige ordening van de charters\u2019) en het beredeneerd in een \u2018Algemeen Register\u2019 alfabetisch beschrijven en rubriceren van de archivalia. Al hebben deze archivistische beginselen dan inmiddels voorgoed afgedaan, zijn opvolgers als Th.H.F. van Riemsdijk (al in 1877), A.H. Martens van Sevenhoven (in 1925) en P.J. Meij (nog in 1963) hebben vastgesteld dat Is. An. Nijhoff als archivaris in de provincie Gelderland onmiskenbaar pionierswerk heeft verricht. Al in 1826 deed Is. An. Nijhoff zich als gezaghebbend auteur kennen. Drie jaar tevoren had minister A.R. Falck de Gelderse Commissie van Landbouw gemachtigd Nijhoff het inmiddels goeddeels bijeengebrachte materiaal voor een statistieke beschrijving van Gelderland te laten bewerken tot een heuse uitgave. Temidden van talrijke andere dagelijkse verplichtingen schreef en redigeerde Nijhoff de tekst van deze toen onder auspici\u00ebn van de Commissie van Landbouw anoniem verschenen Statistieke beschrijving van Gelderland (Arnhem: Paulus Nijhoff, 1826). Toen dit werk in 1996 gedeeltelijk heruitgegeven werd onder de titel De Gelderse Landbouw beschreven omstreeks 1825. Een heruitgave van het landbouwkundig deel van de Statistieke beschrijving van Gelderland (1826) , hebben de beide bezorgers ervan op grond van door hen verricht nader onderzoek even nadrukkelijk als overtuigend aangetoond dat Is. An. Nijhoff als enige auteur bij de totstandkoming en redactie van deze Statistieke beschrijving moet worden beschouwd; het tot dan toe ook wel aan A.C.W. Staring als auteur toegeschreven aandeel in die uitgave van 1826 is \u2013 zeker ten opzichte van Is. An. Nijhoff \u2013 niet langer houdbaar gebleken. Een duurzaam blijk van zijn kwaliteiten als geschiedvorser en geschiedschrijver heeft Is. An. Nijhoff afgegeven met de Gedenkwaardigheden uit de Geschiedenis van Gelderland door onuitgegevene oorkonden opgehelderd en bevestigd (in 5 delen tussen 1830 en 1862 te Arnhem verschenen; een zesde en laatste deel verscheen postuum te \u2019s-Gravenhage in 1875). Met de openbaarmaking en opheldering van \u201coude gedenkstukken\u201d hoopte hij een aandeel te leveren voor \u201cde uitbreiding der geschiedkundige wetenschappen\u201d en daardoor ook enigszins bij te dragen tot de \u201cverhooging van den luister des Vaderlands\u201d. Een tweetal uitgangspunten stonden hem daarbij voor ogen. In de eerste plaats diende ook de Gelderse geschiedenis een herkenbare plaats te krijgen in het geheel van wat toen als \u201cde algemene landsgeschiedenis\u201d werd gezien. Voorts zou elke staatsburger dienen te beseffen dat \u201cin de geschiedenis der middeleeuwen, het eerste begin [is] op te sporen en te onderzoeken van den boom van staatkundige wijsheid en verlichting, onder wiens lommer hij leeft en zich verheugt\u201d (deel I, p. CXXVI). Met de uitgave van deze Gedenkwaardigheden over de periode 1288-1543 wenste Nijhoff in thematisch en temporeel opzicht aan te sluiten bij de toeleg die voordien zowel Pieter Bondam (1727-1800) met diens Charterboek der hertogen van Gelderland en graaven van Zutphen (1783-1809) als de\n\n\n\n\n\nrijksvrijheer W.A. van Spaen (1750-1817) met de Historie van Gelderland (1804) hadden ten toon gespreid. De zesdelige reeks Gedenkwaardigheden heeft dan ook een tweeledige opzet: \u00e9n van een omvangrijke bronnenpublicatie \u00e9n van een meer bescheiden geschiedkundige synthese. Elk deel opent met een (soms uitvoerige) \u2018Inleiding\u2019, waarin Nijhoff niet alleen rekenschap a\ufb02egt van de door hem gehanteerde werkwijze, maar ook de voornaamse inzichten en uitkomsten van het door hem onderzochte en gepubliceerde bronnenmateriaal in een overzichtelijk expos\u00e9 samenvat. Zo biedt de \u2018Inleiding\u2019 van deel I \u201ceene beschouwing van Gelderlands toestand in de eerste helft der veertiende eeuw\u201d; zij bevat een beschrijving van de meer specifieke ontwikkelingen en constellaties: niet slechts \u201cstaatkundige betrekkingen en instellingen\u201d, maar ook \u201cnatuurlijke gesteldheid en voortbrengselen\u201d, koophandel en nijverheid, kunsten en wetenschappen, evenals \u201cde levenswijze en zeden der inwoners\u201d, dat alles \u201cuit die oorkonden zelve en uit andere oorspronkelijke grootendeels nog ongedrukte stukken opgemaakt\u201d; eerst dan volgt de eigenlijke bronnenuitgave: een \u201cverzameling van oorkonden\u201d, veelal berustend in het Provinciaal Archief van Gelderland, die als \u201coude gedenkstukken\u201d een nieuwe kijk op de Gelderse geschiedenis mogelijk maken. De reputatie van Is. An. Nijhoff is voorts blijvend verbonden met de Bijdragen voor de Vaderlandsche Geschiedenis en Oudheidkunde (BVGO) . Met dit historisch tijdschrift, waarvan de naam vanaf 1837 tot 1944 \u2013 kortheidshalve \u2013 ook zou luiden: Nijhoff \u2019s Bijdragen , beoogde Nijhoff in eerste instantie \u201cduistere of onbekende punten uit de Vaderlandsche Geschiedenis\u201d op te helderen; zelf droeg de oprichter-redacteur ervan in dertien door hem geredigeerde delen van deze BVGO heel wat algemene en specifiek Gelderse fragmenten en componenten aan en vooral de eerste jaargangen bevatten m\u00e9\u00e9r bijdragen van de hand van Nijhoff zelf dan van alle andere auteurs samen. Met deze Bijdragen werd voor het eerst in een periodiek kader gemikt op een wetenschappelijk verantwoorde geschiedbeoefening, die ten behoeve van de algemene landsgeschiedenis (een nationaal geacht verleden) bruikbare infrastructurele faciliteiten diende te bieden. Daarnaast ging Is. An. Nijhoff vanaf 1850 de sinds 1835 verschijnende Geldersche Volks-almanak (73 delen; Arnhem 1835-1904) redigeren en uitgeven. Deze toegewijde geschiedbeoefenaar ging allengs erkenning en waardering genieten. Hem werd het lidmaatschap van liefst vijftien genootschappen en verenigingen in binnen- en buitenland aangeboden. Maar het grootste eerbewijs ontving deze autodidact op 26 september 1850 te Groningen, toen de universiteit aldaar hem een eredoctoraat in de Rechtsgeleerdheid verleende; bij die gelegenheid werd de boekverkoper-archivaris uit Arnhem gehuldigd als kenner van de rechtsgeschiedenis en vanwege laatstgenoemde kwaliteit werd hij zelfs bij deze academische promotie op \u00e9\u00e9n lijn gesteld met Adriaan Kluit (1735-1807), die toen gold als grondlegger in den lande van een historia critica . In samenhang met de veelzijdigheid van persoon en werk van Is. An. Nijhoff dient ook de bescheiden aard van deze persoonlijkheid te worden vermeld, want uitgerekend deze natuurlijke hoedanigheid stelde hem in staat geduldig en steeds meer professioneel door te dringen tot de oude bescheiden en deze ook voor andermans onderzoekingen toegankelijk te maken. Isaac Anne Nijhoff verdient duurzame erkenning als onmiskenbaar en mededeelzaam wegbereider van een allengs meer professionele en verwetenschappelijkte geschiedbeoefening op provinciaal en nationaal niveau.", "Wiebe \u2018Jappe\u2019 Alberts": "Gelderland heeft in het leven van Wiebe \u2013 zelf schreef hij wel Wybe \u2013 \u2018Jappe\u2019 Alberts een grote rol gespeeld. Hij heeft er geleefd en hij heeft erover geschreven. Als jongen woonde hij enige jaren in Apeldoorn. Hij ging rechten studeren aan de Rijksuniversiteit Utrecht. Als bijvak koos hij middeleeuwse geschiedenis en werd zo leerling van de bekende medi\u00ebvist Otto Alexander Oppermann (1873-1946). Deze uit Duitsland afkomstige geleerde introduceerde in Nederland een nieuwe wijze van bronnenkritiek, die evenwel gemakkelijk in hyperkritiek ontaardde, en het Duitse systeem van werkcolleges binnen een afzonderlijk instituut met een eigen vakbibliotheek. De leerjaren bij Oppermann hebben duidelijk hun invloed gehad op de latere historicus Alberts, zoals onder meer blijkt uit de talrijke door de laatste verzorgde kritische bronnenuitgaven. In zijn proefschrift zou Alberts later getuigen:\n\n\u201cBij het schrijven [...] heeft mij vaak het beeld van Professor Oppermann voor ogen gestaan. Met grote dankbaarheid zal ik hem blijven gedenken, die mij het gebied der geschiedenisstudie binnenleidde, en tot die studie de liefde opwekte, die mij in vele moeilijke omstandigheden steun en troost geweest is.\u201d\n\nNa het behalen van zijn kandidaatsexamen zette Alberts zijn rechtenstudie voort aan de Gemeente-universiteit te Amsterdam, waar hij op 3 april 1930 met succes zijn doctoraalexamen a\ufb02egde. Voorlopig bleef de geschiedenis nog liefhebberij. De kersverse meester Alberts werd aanvankelijk ambtenaar bij de rechterlijke macht maar kwam al gauw terecht bij de afdeling Wetgeving van het Departement van Justitie in Batavia. In 1933 werd hem de voorbereiding toevertrouwd van de Kina-restrictiewetgeving. Kina, de geneeskrachtige bast van de kinaboom, vormde de grondstof voor de kinine, lange tijd het middel bij uitstek tegen met name malaria. De kinaboom, afkomstig uit Zuid-Amerika, was sinds het midden van de 19de eeuw onder meer uitgezet op Java. In de tijd dat Alberts er werkzaam was, leverde Nederlands-Indi\u00eb ongeveer 90% van de wereldproductie. Een jaar later verruilde Alberts de overheidsdienst voor het particuliere bedrijfsleven en werd secretaris van de Delegatie van het Kinabureau te Amsterdam, met als standplaats Batavia. Zoals voor zoveel Nederlanders in Indi\u00eb betekende ook voor Alberts de Tweede Wereldoorlog een zware ingreep in zijn persoonlijke leven. Met zijn jongere broer Albert, de latere literator, werd hij door de Japanners ge\u00efnterneerd in Tjimahi, ongeveer tien kilometer ten noordwesten van Bandoeng. De bewoners daar probeerden hun verblijf enige invulling te geven door het houden van lezingen en Alberts verzorgde een cyclus over de verhouding tussen keizer en paus in de Middeleeuwen, een onderwerp dat voor zijn toehoorders wel heel ver moet hebben afgelegen van hun situatie van dat moment. Na de bevrijding keerde Alberts terug naar het Kinabureau, nu als voorzitter van de Delegatie van het bureau en van de vertegenwoordiging van het Kinabastconcern in Nederlands-Indi\u00eb. Hij bekleedde deze functie tot 1950. Inmiddels was hij in 1946 naar patria teruggekeerd. Het gezin vestigde zich weldra in Zeist en daar zette Alberts zich aan een proefschrift. Al op 5 juli 1950 promoveerde hij aan de Rijksuniversiteit Utrecht tot doctor in de rechtswetenschappen op De Staten van Gelre en Zutphen tot 1459 , een onderwerp\n\n\n\n\n\nhem al in 1930 door Oppermann aan de hand gedaan. Alberts\u2019 promotor was de Utrechtse medi\u00ebvist prof. dr. D.Th. Enklaar (1894-1962), die Oppermann in 1946 was opgevolgd. Deze wist de \u2018jonge doctor\u2019 met ingang van 1 september 1951 als medewerker aan te trekken. Toen het met Enklaars gezondheidstoestand \u2013 hij leed aan multiple scelerose \u2013 snel bergafwaarts ging, werd Alberts in 1954 of\ufb01cieel tot diens vervanger aangewezen. Hij leek daarmee de gedoodverfde opvolger voor de zetel van Oppermann, maar de voorkeur van de faculteit ging in 1958 uit naar de jonge Leidse medi\u00ebvist dr. F.W.N. Hugenholtz (1922-1999). Alberts werd in 1959 wetenschappelijk hoofdambtenaar, met ingang van 1960 tevens bijzonder hoogleraar vanwege het Utrechts Universiteitsfonds in de interregionale geschiedenis, in het bijzonder van middeleeuws Oost-Nederland en West-Duitsland. Op 20 maart 1961 hield hij zijn oratie onder de titel Ago et credo . Hierin bepleitte hij het onderzoek naar de interregionale betrekkingen tussen de middeleeuwse territoria en de beoefening van wat in Duitsland \u2018geschichtliche Landeskunde\u2019 wordt genoemd: regionale en interregionale geschiedenis in al haar aspecten \u2013 politieke, sociale, economische, rechtshistorische, kerk- en kunsthistorische \u2013 in samenhang met onder meer archeologie, historische geografie, naam- en dialectkunde. Zijn dissertatie was Alberts\u2019 eerste historische publicatie. Al snel volgden er meer. Het leek wel of de auteur, die als bijna vijftigjarige op historisch terrein debuteerde, iets wilde inhalen. In de tien jaar volgend op zijn proefschrift, verschenen ruim tachtig boekbesprekingen, artikelen, bronnenuitgaven en boeken. In 1956 gaf hij het vervolg op zijn proefschrift uit, waarin hij zijn onderzoek naar de Staten van Gelre en Zutphen doortrok tot 1492. Maar vooral de jaren \u201960 kenden een rijke oogst. In 1964 publiceerde hij samen met H.P.H. Jansen (en J.F. Niermeyer) het handboek Welvaart in Wording. Sociaal-economische geschiedenis van Nederland van de vroegste tijden tot het einde van de Middeleeuwen . Het jaar daarop verscheen in de Fibula-reeks voor een bredere lezerskring De middeleeuwse stad , vooral gebaseerd op Oost-Nederlands materiaal. Weer een jaar later kwam opnieuw een overzichtswerk uit, de Geschiedenis van Gelderland van de vroegste tijden tot het einde der Middeleeuwen . In 1967 volgde het eerste deel van zijn bronnenpublicatie De stadsrekeningen van Arnhem, waaraan later vier delen zouden worden toegevoegd, en in 1969 zagen de Fibula-boekjes De Nederlandse Hanzesteden en De Moderne Devotie het licht. Onder de Utrechtse hoogleraren was Alberts in zijn tijd een enigszins opvallende verschijning. Wat slordig gekleed, vaak in het zwart, maakte hij dikwijls een enigszins afwezige indruk. De voordracht van zijn colleges liet te wensen over, omdat de hooggeleerde zijn verhaal vrij monotoon en wat binnensmonds presenteerde, diep voorovergebogen over zijn katheder. Daarbij placht hij ook de tijd wel eens uit het oog te verliezen. Kwam hij echter los van zijn aantekeningen, dan kon hij zijn studenten boeien door allerlei zaken op te rakelen uit eigen onderzoek. Op het Instituut voor Geschiedenis stond hij tamelijk ge\u00efsoleerd. Hij paste niet in de \u2018linkse\u2019 sfeer die er toen hing, en evenmin werden zijn connecties met Duitse vakgenoten \u2013 voor velen in de jaren \u201960 nog een gevoelig punt \u2013 erg gewaardeerd. Bovendien sloot zijn in veel opzichten traditionele benadering van de geschiedenis niet erg aan bij de heersende trends. Ook letterlijk had hij afstand genomen van het Utrechtse universitaire milieu. In 1957 had hij Zeist als woonplaats verruild voor het Gelderse Beekbergen. In 1962 werd Voorst zijn de\ufb01nitieve bestemming. Alberts werd in 1965 gepensioneerd als wetenschappelijk hoofdambtenaar; als hoogleraar ging hij\n\n\n\ndoor tot zijn zeventigste, wat toentertijd nog tot de mogelijkheden behoorde. Tekenend is dat hij voor de universiteit geen afscheidsrede heeft gehouden. Zijn afscheidsbijeenkomst vond plaats op 16 oktober 1970 in het Arnhemse Provinciehuis. Zijn afscheidsrede daar was een pleidooi voor de beoefening van de lokale en regionale geschiedenis. Het heeft Alberts bijzonder gestoken dat met zijn vertrek ook zijn leerstoel werd opgeheven, al was die destijds nadrukkelijk voor hem als persoonlijke leeropdracht ingesteld. In zijn rede concludeerde hij dan ook\n\n\u201cdat het er naar uitziet, dat de voortzetting der werkzaamheden op het gebied van de lokale, regionale en interregionale geschiedenis in nog sterkere mate dan tot nu toe in de \u2018randgewesten\u2019 en in hoofdzaak buiten Utrecht zal moeten geschieden.\u201d\n\nHij bepleitte daarom een nauwe samenwerking tussen vakhistorici en amateurs. Het was niet de eerste keer dat Alberts zich tot de amateurs wendde. Zijn studie van de lokale en regionale geschiedenis had hem in veelvuldig contact gebracht met diverse lokaal- en regionaal-historische verenigingen in den lande, met name in Gelderland en Limburg. In 1968 had hij samen met de amateur-historicus A.G. van der Steur een Handleiding voor de beoefening van lokale en regionale geschiedenis uitgebracht, waarvan in 1984 een herziene en sterk uitgebreide herdruk verscheen. Hij was lid en later voorzitter van de Gedelegeerden Cursus Amateurhistorici van het Gelders Oudheidkundig Contact, en de Oudheidkundige Kring Deutekom benoemde hem tot zijn erelid. Het bereiken van de zeventigjarige leeftijd en zijn terugtreden als bijzonder hoogleraar betekende niet het einde van Alberts\u2019 publicistische activiteiten. Zijn werkdrift bleef onverminderd. Naast een menigte boekbesprekingen en artikelen verschenen nog twee delen Geschiedenis van de beide Limburgen (Assen 1972 en 1974), zijn Overzicht van de geschiedenis van de Nederrijnse territoria tussen Maas en Rijn, ca. 800-1288 (2 dln., Assen 1979), Der Rheinzoll Lobith im sp\u00e4ten Mittelalter (Bonn 1981), Arnhem. Het leven in een middeleeuwse stad (Dieren 1983) en De graven en hertogen van Gelre op reis (13de-15de eeuw) (Utrecht 1984). Ook bezorgde hij een grondig bewerkte herdruk van zijn middeleeuwse geschiedenis van Gelderland (Geschiedenis van Gelderland tot 1492. Van heerlijkheid tot landsheerlijkheid, Zutphen 1978) . Met E. Lavigne gaf hij in drie delen de Kroniek van de abdij van Sint-Truiden uit, die deels postuum is verschenen (Assen e.a. 1986, Leeuwarden 1988-1993). De heruitgave van de Handleiding kwam al ter sprake. Als historicus heeft Alberts een uitgebreid oeuvre nagelaten, waarvan een aanzienlijk deel op de middeleeuwse geschiedenis van Gelderland betrekking heeft. Veel van zijn werk ontstond uit direct contact met de bronnen: talrijke detailstudies en natuurlijk de bronnenuitgaven zelf. Daarnaast was hij vooral schrijver van overzichtswerken en van kleinere werken voor een breder publiek. Zijn werkterrein betrof in het bijzonder de institutionele geschiedenis, de economische geschiedenis en de kerkgeschiedenis. Een begenadigd geschiedschrijver met een brede, oorspronkelijke visie op de historische processen was Alberts niet, wel een kundig onderzoeker met een haast onuitputtelijke werkdrift. Te ontkennen valt evenwel niet dat de kwantiteit van zijn werk de kwaliteit ervan meermalen heeft geschaad. Voor de ontsluiting van de middeleeuwse geschiedenis van met name de oude hertogdommen Gelre en Limburg is Alberts\u2019 arbeid echter van grote betekenis geweest. Door woord en geschrift heeft hij bovendien ertoe bijgedragen de professionele historicus en de amateur dichter bij elkaar te brengen.", "Bruno Tideman jr.": "Bruno Tideman groeide op in Amsterdam, waar hij als jonggezel een praktische handelsopleiding genoot in met name graszaden. In West-Nederland was daarnaar altijd grote vraag. Niet alleen bekwaamde hij zijn koopmansgeest in de hoofdstad, ook toonde hij in deze jaren een grote belangstelling voor de vooral uit Engeland afkomstige vakliteratuur, waarin allerlei innovaties werden besproken op het gebied van grassoorten, wijzen van zaaien en over de daarbij noodzakelijk geachte vormen van bemesting. Hij meldde zich in 1830 aan bij \u00e9\u00e9n van de vele vrijwilligerscorpsen die als doel hadden de opstandige Belgen (Belgische Beroerte 1830-1839) terug te brengen in het Koninkrijk van Willem I. In zijn geval werd hij vrijwilliger bij de Artillerie van de Utrechtse Schutterij. In 1836 verliet hij haar als tweede luitenant, inmiddels vereerd met het metalen kruis. Omdat Bruno Tideman jr. het tijd vond worden de draad van zijn werkzaam leven weer op te pakken, zocht hij naar een woonoord waar hij zich voor lange tijd zou kunnen vestigen. Na lezing van een artikel in de Journal de la Haye , najaar 1837, waarin vermeld wordt dat C.H. baron van Rhemen van Rhemenshuizen benoemd was tot burgemeester van de stad Apeldoorn, meende hij er goed aan te doen die \u2018stad\u2019, waar koning Willem I zijn zomerresidentie had, met een bezoek te vereren. Het bleek een uitgestrekte gemeente te zijn; hij voelde zich tot de plaats en de omgeving\n\n\n\n\n\n\n\n\n\naangetrokken en vestigde er zich nog hetzelfde jaar. Twee jaar later trad hij te Utrecht in het huwelijk met Maria Antonia Wilhelmina van Schermbeek. Als lid van het Departement Amsterdam van de Maatschappij tot Nut van \u2019t Algemeen deed het hem een groot genoegen dat juist in 1836 in zijn nieuwe woonplaats een Departement was opgericht. Onmiddellijk meldde hij zich aan, werd een zeer actief (ere)lid en bekleedde tot 1863 het secretariaat van de Maatschappij. In 1838 en 1840 hield hij voor de leden, inclusief de echtgenotes, zijn intredelezingen. Zijn bijdragen werden bijzonder gewaardeerd en verrieden een dusdanige belezenheid dat ze in boekvorm werden uitgegeven, een voorrecht dat niet ieder Nutslid werd gegund. Met name de lezing uit 1840 \u2018Over den invloed van verlichting en beschaving op het gevoel en de begrippen van regt en billijkheid\u2019 ging uit van het nuchtere principe: verbeter de wereld, begin bij uzelf. Morele beschaving diende, aldus Bruno Tideman, al in het huwelijk te beginnen. Zijn werken werden gretig gelezen. Dit en zijn overige activiteiten voor de Maatschappij tot Nut van \u2019t Algemeen vestigden bij de Gelderse Gedeputeerde Staten de aandacht op zijn persoon, wat resulteerde in een benoeming in de Apeldoornse gemeenteraad van juli 1843 tot december 1845. Zijn kort lidmaatschap van de raad heeft hij aangegrepen om gedaan te krijgen dat er in onder meer het pasgebouwde raadhuis (1842) belangeloos een lokaal werd afgestaan aan het Nut om er een herhalingsschool voor jongenmannen te vestigen voor hand- en bouwkundig tekenen. Voorts werd namens het Nut, naast landbouwontginningsprojecten, een kinderbewaarschool in het leven geroepen. In 1851 deed hij opnieuw een gooi naar het raadlidmaatschap, ditmaal tijdens de eerste vrije gemeenteraadsverkiezingen, die voortvloeiden uit de Gemeentewet van 1851. Hij bekende politieke kleur en hield zich op in het kamp van de vrijzinnig liberaal Peter Kok Ankersmit, die het opnam tegen de lokale, zogeheten, \u2018hofpartij\u2019. Bij de eerste ronde kwam hij een vijftigtal stemmen te kort om rechtstreeks te worden gekozen; de herverkiezing verloor hij. Hierna wijdde Tideman zich aan het (her)schrijven van enkele deels uit het Engels vertaalde landbouwkundige boekwerkjes, met het doel de Nederlandse agrari\u00ebrs betere voorlichting te verschaffen over grassoorten, graseigenschappen, -behandeling, -bewerking \u00e9n de introductie van de verticuteerhark. Het belang van deze publicaties mag niet worden onderschat; ze hebben er mede toe bijgedragen dat de Nederlandse landbouw- en veeteeltsector in de tweede helft van de 19de eeuw op een hoger plan konden worden gebracht. Tideman had alweer enige jaren een bloeiende zaden- en ijzerhandel in Apeldoorn en leverde in 1847 voor het landontginningproject op het landgoed Hohenheim aan de Deventerweg de benodigde (gras)zaden. De nieuwe koning Willem III (1849-1890) was dit alles niet onopgemerkt gebleven, immers ook hij toonde vanuit Het Loo grote belangstelling voor de Nederlandse agrarische bedrijvigheid. Regelmatig liet Willem III in de tuinen rond het paleis in de zomermaanden tentoonstellingen houden met het doel de allerlaatste landbouwkundige ontwikkelingen onder de aandacht van een zo breed mogelijk publiek te brengen. Tideman kreeg de vererende opdracht de vergadering/expositie voor 1852 mede te organiseren. Het mag daarom niet toevallig heten dat de koning in februari 1853, in gezelschap van de Franse grootgrondbezitter graaf de Lareinty een bezoek aan Tidemans zaak bracht, lovende woorden sprak, en hem toestemming verleende voortaan het predikaat \u2018koninklijke\u2019 te voeren. In 1851 was \u2018Nederlandsch Mettray\u2019 na een vurig pleidooi door de bekende \ufb01lantroop W.H. Suringar\n\n\n\n(1790-1872) in oprichting. Deze instelling beoogde \u201czoveel mogelijk hulpbehoevende en verwaarloosde knapen, mits tot een der Protestantse kerkgenootschappen behorende, als de beschikbare fondsen toelaten in eene Landbouwkolonie te vereenigen.\u201d Het geld, met name donaties van de koninklijke familie en de meer gegoede burgerij, zorgde ervoor dat onder Zutphen in Eefde, gemeente Gorssel, weldra zo\u2019n honderd jongens konden worden (her)opgevoed. In Apeldoorn vond Nederlandsch Mettray warme voorstanders in de intendant van Het Loo, jhr. L. van Bronkhorst, G.P. van Blommestein en Bruno Tideman, die als secretaris van de Apeldoornse afdeling (opgericht in 1853) fungeerde. Ook enkele Apeldoornse jongeren werden naar Nederlandsch Mettray gestuurd. Tideman nam vanaf de oprichting in 1856 zitting in het bestuur van de onder de paraplu van de Maatschappij tot Nut van \u2019t Algemeen in het leven geroepen Hulp- en Spaarbank. Deze instelling bleek weldra een succesvolle onderneming, en voorzag menig starter op de arbeidsmarkt van geld om zijn bedrijf (nieuw) leven in te blazen. Ook stond hij aan de basis van de Apeldoornse Kamer van Koophandel, ditmaal als gewoon bestuurslid. In 1862 werd Tideman door de lokale liberale kiesvereniging opnieuw voorgedragen om in de Apeldoornse gemeenteraad zitting te nemen. Via een advertentie in de Apeldoornsche Courant werden hij en medekandidaat J. van Houtum, papierfabrikant te Ugchelen, aangeprezen als \u201cmannen die door een veeljarig verblijf in de Gemeente hare belangen kennen, genoegzaam onafhankelijk van karakter zijn om niet onder de invloed van anderen te geraken, en die zonder aanzien van personen steeds het goede willen helpen bevorderen.\u201d Beiden werden gekozen. Zijn herverkiezing (1866-1870) dankte Tideman wellicht aan zijn tijdens de raadsvergaderingen getoonde mondigheid. Hij voerde naast de toenmalige burgemeester P.M. Tutein Nolthenius (1864-1872) en wethouder S.J. Pannekoek veelvuldig het woord over wat in de vergaderingen te berde werd gebracht. Met de burgemeester nam hij in 1865 plaats in de Algemene Armencommissie die ten doel had versnippering van al de Apeldoornse charitatieve instellingen tegen te gaan om zo een meer doelmatig (gemeentelijk) armenbeleid te voeren. Met de Apeldoornsche Courant verkeerde Tideman in een soort haat-liefdeverhouding. Enerzijds verweet hij via ingezonden brieven de krant partijdige verslaggeving, wanneer ze haar kolommen kleurde met raadsverslagen. Anderzijds zocht en vond hij in diezelfde Apeldoornsche Courant door artikelen, die onverkort werden geplaatst, een podium voor zijn idee\u00ebn, hoe Apeldoorn meer steedse allures te geven. Hij was een warm voorstander van de na 1875 in gang gezette ontwikkelingen, die Apeldoorn voor zowel de industrieel, als de welgestelde aantrekkelijker maakten, onder andere door de aansluiting op de spoorlijn Amsterdam-Zutphen en de aanleg van de villawijk rondom het Oranjepark. Na 1870 trok Tideman zich overigens meer en meer terug uit het openbare leven, hoewel hij door advertenties de plaatsgenoten nog verscheidene keren opriep om demonstraties van weer een nieuw landbouwwerktuig of brandblusmiddel te komen bijwonen. Vijf jaar voor zijn dood verscheen van zijn hand het boekje Apeldoorn en zijn opkomst. Herinneringen van Bruno Tideman 1837-1885 . Hij schreef het uit erkentelijkheid voor al diegenen, die hem in de gelegenheid hadden gesteld iets voor de plaatselijke gemeenschap te mogen betekenen. Al doet de titel vermoeden dat het persoonlijke memoires zijn, niets is minder waar. Hooguit zes keer spreekt hij over zijn eigen inbreng en dat ook nog in een bijzin. Wat dit in hoofdzaak historisch werk vooral zo interessant maakt, is dat hij over veel gedetailleerde dossierkennis blijkt te beschikken en het geheel in een juiste chronologische volgorde weet te plaatsten. Het is neutraal en inhoudelijk correct geschreven, geeft naast een helder overzicht van de sociaal-economische ontwikkelingen informatie over het socio-culturele leven van die dagen; zijn voorliefde voor het Koninklijk Huis stak hij daarbij niet onder stoelen of banken. Het is bovenal een nog steeds bruikbare 19de-eeuwse ontstaansgeschiedenis van de meest uitgestrekte gemeente van Gelderland.", "Wim van Woerkom": "Wim van Woerkom is opgegroeid in een groot, traditioneel katholiek gezin, in het hartje van Nijmegen. Zijn vader, die een levensmiddelenzaak had in de Molenstraat, bracht, behalve het gezond realisme van de zakenman, ook een grote belangstelling voor kunst in het gezin, terwijl het vooral de moeder was die de godsdienst er een plaats gaf. Zo groeide Wim op in een sfeer van evenwicht tussen het materi\u00eble en het immateri\u00eble. In 1918 ging Wim naar de HBS van het Canisius College in Nijmegen. Het leren ging hem niet altijd makkelijk af, en in 1922, aan het einde van klas 3, verliet hij de school. Hij had echter in deze jaren een grote belangstelling ontwikkeld voor tekenen, haalde er op school de beste punten voor en het is dan ook niet verwonderlijk dat hij aansluitend naar de kunstacademie ging, in Den Bosch. Hij volgde er de lerarenopleiding, kreeg les van Huub Luns, Piet Slager en August Falise en sloot in augustus 1925 af met een diploma tekenen mo A. De jonge gediplomeerde had nu leraar kunnen worden, maar hij ambieerde een carri\u00e8re als kunstenaar en daarom wilde hij verder studeren. En omdat de zuidelijke mentaliteit hem meer lag dan de noordelijke, ging hij naar Antwerpen, waar hij werd toegelaten op de kunstacademie, het Hoger Instituut voor Schone Kunsten. Van 1926 tot 1929 kreeg hij les van portret- en historieschilder Isidoor Opsomer. Aansluitend aan zijn Antwerpse tijd maakte hij nog een lange reis die hem in Frankrijk en Noord-Afrika bracht, in landen die een permanente bron van inspiratie zouden worden in zijn carri\u00e8re. In Nijmegen kreeg Van Woerkom al vroeg bekendheid. Zijn werk was te zien op eenmans- en groepsexposities van de kunstvereniging \u2018In Consten Een\u2019. Hij\n\n\n\n\n\nschilderde portret, landschap, stadsgezicht en stilleven, alsook religieuze voorstellingen. Bovendien ontwierp hij ex librissen, geboortekaartjes en ander gelegenheidsgra\ufb01ek. De technieken waarmee hij werkte, waren potlood, pastel, aquarel, ets, lino, houtsnede en olieverf; hij maakte muurschilderingen en toneeldecors. In deze periode ontwikkelde hij ook een grote belangstelling voor glas-in-loodramen, waarvoor hij zijn hele carri\u00e8re mooie opdrachten zou krijgen. Het begon in de jaren \u201930 met ramen voor kerken in Gennep en Ottersum, er volgden ramen voor vele instanties en particulieren. Erg gelukkig was hij toen hij voor de pronkgevel van het Canisius College aan de Berg en Dalseweg vier glas-in-loodramen mocht ontwerpen over het leven van Jeanne d\u2019Arc. Inmiddels kon Van Woerkom zich ook buiten de stad manifesteren, met tentoonstellingen te Arnhem in 1931, Leiden in 1931, 1933 en 1937, en Tilburg in 1934. Hij werd lid van Sint Lucas in Amsterdam, waarmee hij in 1935 en 1936 exposeerde in het Stedelijk Museum en van de Algemene Katholieke Kunstenaars Vereniging, waarmee hij deelnam aan de Pro Arte Christiana tentoonstelling in Amsterdam van 1937. In dat laatste jaar nam hij ook deel aan een expositie van religieuze kunst in Utrecht. Belangrijk was dat hij in 1938 parttimeleraar werd aan de kunstacademie in Arnhem, eerst op de afdeling Reclame, later op de afdeling Monumentaal. Hij heeft tientallen kunstenaars uit Gelderland en uit het hele land consci\u00ebntieus voorbereid op een carri\u00e8re in de schone kunsten. Deze baan verschafte hem bovendien een \ufb01nanci\u00eble basis voor het huwelijk dat hij dat jaar sloot met Lolo Hanau, de vrouw die een toegewijde echtgenote zou zijn en in belangrijke mate heeft bijgedragen aan het succes van zijn carri\u00e8re. Hoogtepunt van de vooroorlogse periode was de serie van tien glas-in-loodramen die hij in 1939-1940 ontwierp voor de Utrechtse Sint Willibrordus \u2013 een kerk die recentelijk prachtig is gerestaureerd. Zijn grote ramen brengen de symbolen van de vier evangelisten in beeld en hun heilsboodschap, de twee geloofsverkondigers Petrus en Paulus en de vier heiligen die ons land gekerstend hebben: Willibrordus, Bonifacius, Lambertus en Servatius. De oorlogsjaren begonnen met een interessante opdracht: glas-in-loodramen voor het Nijmeegse stadhuis. Weldra echter werd het leven zeer moeilijk. Zijn huis werd gecon\ufb01squeerd door de Duitsers, hij had een tijd lang geen atelier meer, en omdat hij geen lid wilde worden van de Kultuurkamer had hij gebrek aan kunstenaarsbenodigdheden en kreeg weinig opdrachten. Daarbij bleef hij echter de zorg houden voor zijn gezin dat in de oorlogsjaren werd uitgebreid met drie kinderen, in 1942 Jehanne, genoemd naar de heilige Jeanne d\u2019Arc, symbool van het Franse verzet tegen buitenlandse overheersers, in 1943 Paul, en in 1945, op de bevrijdingsdag 5 mei, Wilma, genoemd naar koningin Wilhelmina. Hun dochter Walda werd in 1949 geboren. In de laatste oorlogsjaren maakte hij de verwoesting van de Nijmeegse binnenstad mee, legde in tekening en schilderwerk vast hoe huizen, kerken en hele straten tot ru\u00efnes waren geworden. De tijd van de wederopbouw was ook voor Van Woerkom een periode van grote activiteit. De jezuieten betrokken hun oud-leerling bij de wederopbouw en herinrichting van de Molenstraatkerk, die bovendien de parochiekerk van zijn ouderlijk huis was. Voor het vernieuwde stadhuis kon hij een serie glas-inloodramen ontwerpen. Vele andere opdrachten volgden, voor een groot deel dankzij zijn relaties in katholieke kringen. De Sint-Barbarakerk van Bunnik, de Dominicuskerk in Leeuwarden, de mooie kapel van het SVD-seminarie te Soesterberg, de kapel van Ons Erf in\n\n\n\nBerg en Dal, de trappenhuizen van het gebouw van de vroegere Gelders-Overijsselse Zuivelbond in Zutphen en van kledingzaak Gerzon in Nijmegen werden alle verrijkt met zijn glas-in-lood. Van her en der wisten de opdrachtgevers hem te vinden. Toen in 1954 de provincie Gelderland Nijmegen wilde feliciteren met het succesvol herbouwde stadhuis, schonk zij een schilderij van Van Woerkom dat de in de steigers staande Sint-Stevenskerk in beeld bracht en als titel had De Wederopbouw van Nijmegen . Van Woerkom dankt zijn reputatie ook aan de vele portretten die hij geschilderd heeft. J.A.H. Steinweg, burgemeester van Nijmegen, de jezu\u00efet dr. K.J. Derks, de professoren W.J.M. Mulder S.J., D. van Eck, J.H.P .M. van der Grinten, E.J.J. van der Heijden en W.J.A.J. Duynstee CssR, O.C. Huisman, directeur van de Kamer van Koophandel, G. Schoorl, ontwerper van de Waalbrug, vele prominenten uit de stedelijke en universitaire top wisten de weg te vinden naar het atelier van deze kundige portrettist. De jaren \u201960 brachten continu\u00efteit \u00e9n vernieuwing. Hij bleef werken voor de Molenstraatkerk, maar nu met glas-in-betonramen, met een kerststal, uitgevoerd samen met zijn dochter Jehanne, en met een schitterende kruisweg. Ook hield hij zich bezig met glasappliqu\u00e9, bijvoorbeeld in zwembad De Koppel in Arnhem, en begon hij kiezelmoza\u00efeken te maken. Een organisatie waarbinnen Van Woerkom een rol van betekenis heeft gespeeld, is Scheppend Ambacht Gelderland. Deze vereniging is kort na de oorlog opgericht om de belangen van het ambacht te verdedigen tegen de oprukkende industri\u00eble producten. Van Woerkom trad waarschijnlijk in 1952 toe als lid, werd in 1953 gevraagd als bestuurslid, hetgeen hij zou blijven zolang de vereniging bestond, tot in 1973. Hij was betrokken bij tentoonstellingen, als organisator en exposant, ontwierp folders en kreeg de nodige opdrachten. Een van de trouwste opdrachtgevers uit de regio was Arthur Stadelmaier. Deze ondernemer had in 1930 een groot atelier opgericht in Nijmegen waar kerkelijke gewaden en voorwerpen, de zogenaamde paramentiek, vervaardigd werden. Van 1936 tot in de jaren \u201960 heeft Van Woerkom voor hem gewerkt. Hij leverde ontwerpen voor processievaandels, kazuifels, dalmatieken en stola\u2019s die in de decennia na de oorlog, in de hoogtijdagen van de \ufb01rma, de hele wereld rond gingen. Tot de eervolste opdrachten behoorde het tekenen van het vaandel dat burgemeester Hustinx van Nijmegen in 1955, bij gelegenheid van het 1850-jarig bestaan van de stad, aan de paus ging aanbieden namens katholiek Nijmegen en het ontwerpen van de gewaden die monseigneur Bekkers droeg tijdens zijn bisschopswijding in 1957, in de Sint Janskathedraal te Den Bosch. Na zijn pensionering als leraar aan de Arnhemse Academie, in 1970, heeft Van Woerkom nog energiek geschilderd en gegraveerd. In tientallen werken zien we zijn geliefde thema\u2019s terug, zoals de pittoreske Commanderie van Sint-Jan, de oude Sint-Stevenstoren, de Valkhofkapel en het weidse panorama dat de oude Keizerstad biedt van de overkant van de Waal. Ook de vele impressies van zijn reizen in West-Europa en in de landen rond de Middellandse Zee, zoals Tunesi\u00eb, Marokko en Algerije, Griekenland, Turkije en Isra\u00ebl, werden vertaald in olieverf en gra\ufb01ek. Aangezien zijn kleurrijke en herkenbare schilderijen en zijn vlot opgezette etsen goed vielen bij een breed publiek, zagen de galerie\u00ebn in de regio hem graag exposeren. Alleen al Galerie Polman in Malden opende acht maal haar deuren voor zijn werk, in 1976, 1977, 1979, twee maal in 1982, 1988, 1993 en 1994, zowel in het kader van groepsexposities als voor eenmanstentoonstellingen. Ook de Nijmeegse VVV in de Jorisstraat, die toentertijd tevens een kunstgalerie had, liet zijn werk meerdere malen zien. De bekroning van zijn carri\u00e8re vond plaats in 1985, toen bij gelegenheid van zijn tachtigste verjaardag het gemeentelijk museum de Commanderie van Sint-Jan een grote overzichtstentoonstelling van zijn oeuvre presenteerde. De laatste jaren waren voor Van Woerkom niet gemakkelijk, want de ouderdom spaarde hem niet. Hij behield echter zijn niet a\ufb02atende energie, paste zijn technieken aan zijn mogelijkheden aan en bleef scheppend bezig. Op 8 februari 1998 overleed de kunstenaar in zijn geliefde Nijmegen. Hij werd begraven op het R.K. kerkhof in Berg en Dal.", "Olivier Gerrit Willem Joseph baron Hackfort tot ter Horst": "Voor katholieke edelen was het in de Republiek moeilijk, zo niet onmogelijk, een ambtelijke functie te bekleden. O.G.W.J. Hackfort tot ter Horsts vader was echter wel bij het dagelijks bestuur betrokken geraakt. Als niet onbemiddelde ambtsjonker werd hij aangezocht zitting te nemen in de schepenraad van de hoge heerlijkheid Het Loo. De 15-jarige O.G.W.J. Hackfort moest echter weer van vooraf aan beginnen. Juist in deze jaren hadden de Patriotten \u2013 burgers en geletterden, democratische, maar ook enkele aristocratische regenten \u2013 veel kritiek op de bestaande politieke, maatschappelijke en economische situatie van de Republiek. Met name de stadhouderlijke familie lag onder vuur. In hun ogen was het Nederlandse staatsbestel vermolmd. Slechts vergaande staatkundige, maar ook economische veranderingen konden de Republiek van de ondergang redden. Katholieken en protestanten van kleine kerkelijke denominaties, zoals de Remonstranten en de Evangelisch Luthersen, zagen in de Patriottenbeweging d\u00e9 mogelijkheid tot emancipatie. Dit verklaart hun steun aan de Patriotten en, wat verder in de jaren \u201980 van de 18de eeuw, hun sympathie voor de revolutionaire ontwikkelingen in Frankrijk. De Nederlandse samenleving heette op het eind van de 18de eeuw een maatschappij in transformatie. De Republiek had veel van haar oude glans verloren, vooral door de verschillende nederlagen tijdens de Vierde Engelse Oorlog, en beleefde een langdurige recessie, waarvan velen het slachtoffer werden. De jonge Hackfort heette in 1787 \u201czeer toegedaan aan de revolutionaire principes en bij uitstek rooms\u201d. Dit bleek eveneens uit zijn meer dan loyale steun voor pastoor X. Borgers, die van hem alle gelegenheid kreeg\n\n\n\nin de schuilkerk op kasteel Ter Horst, naast de prediking van het katholiek geloof, Loenense ingezetenen te overtuigen van de juistheid van het gedachtegoed der Patriotten. Dit deed de pastoor zo overtuigend dat de drost van de hoge heerlijkheid Het Loo, A.W. Schimmelpenninck van der Oye, die tot dan de katholieke schuilkerkgangers hun gang had laten gaan, dreigde met ingrijpen. De jonge \u2018revolutionaire\u2019 Hackfort \n\n\n\nen zijn pastoor bonden in. Zodra echter de bestuurlijke omwenteling in januari 1795 had plaatsgevonden, kwam Hackfort openlijk uit voor zijn politieke opvattingen. Samen met de landbouwer/secretaris/notaris A.C.W. Nies, een intieme vriend van de familie, nam hij het bestuur op zich van de inmiddels opgeheven hoge heerlijkheid Het Loo, het herstelde schoutambt Apeldoorn. Nies stond garant voor een doelmatig administratief bestuur, Hackfort legde zich vanaf 1795 in hoofdzaak toe op juridische kwesties. Nu had hij in zijn functie van erfmarkerichter van Loenen enige ervaring opgedaan in gerechtelijke kwesties. Op grond van deze functie mocht hij vanouds rechtspreken over de Loenense bevolking. Ook zal zijn aanzien mede bepaald zijn geweest vanwege het feit dat hij in het schoutambt Apeldoorn de grootste grondbezitter was. Zijn bezit bestond uit om en nabij 230 ha, ofwel 270 morgen land. Waar Nies zich in het lokale bestuur ophield, werd Hackfort meer en meer betrokken bij het gewestelijk en ook het landelijk Bataafs bestuur. Zo werd hij op de hoge golven van de \u2018revolutionaire\u2019 veranderingen die ook het inmiddels tot departement omgedoopte Gelderland \u2018troffen\u2019, op 24 februari 1796 door de Gelderse Landdag welhaast vanzelfsprekend benoemd tot richter van de Veluwe. Van 1801 tot 1810 was hij medelid van het Veluws landgericht, zoals dit college van richters inmiddels werd genoemd. Door het verdwijnen van oude rechten en de invoering van nieuwe werd het nieuwe Gelderse bestuur geconfronteerd met allerlei administratieve, juridische en fiscale problemen. Daarom werden regelmatig commissies benoemd, die de ontstane problematiek in kaart trachtten te brengen. Meermalen werd Hackfort uitgenodigd in een dergelijke commissie plaats te nemen. Zo was er een geschil ontstaan over de rechten van het Batenburgs gericht, nadat de heerlijkheid van dezelfde naam was opgeheven. Hij zat de commissie voor die hierover oordeelde. Ook landelijke commissies zochten zijn expertise. De Unitarissen, die vanaf 1795 een volledige hervorming vanaf de basis van het Nederlands staatsbestel verlangden, van bovenaf opgelegd, wilden in navolging van hun Franse revolutionaire broeders voortaan scheiding van kerk en staat. Hackfort heeft hierover met anderen zijn licht mogen doen schijnen. Ook werd hem gevraagd zijn gedachten te laten gaan over veranderingen aangaande een nieuw stedelijk en landelijk bestuur. Daar het de Unitarissen vanwege een veranderende politieke constellatie niet vergund werd hun plannen door te voeren, is veel ervan in de ijskast beland. Later hebben politici als J.R. Thorbecke veel gehad aan de bestudering van de verschillende gedachten, door de commissies in lijvige rapporten vervat. Nadat de vaderlandse politici in 1801 een meer bedaagde koers begonnen te varen, bemoeide Hackfort zich niet meer met de landelijke en gewestelijke politiek. Kort na het aantreden van koning Lodewijk Napoleon (1806-1810) werd besloten het als een lappendeken ogend rechtssysteem van de Republiek naar Frans model om te vormen. Daar de koning verlegen zat om gekwali\ufb01ceerd juridisch personeel, besloot hij voor de verschillende nieuwe functies mensen uit de praktijk te vragen. Ook Hackfort, die in het Gelderse goede naam en faam genoot, werd door Lodewijk Napoleon uitgenodigd. Toch kwam deze handelwijze de koning op kritiek te staan. Om die te ondervangen drong de vorst er bij de \u2018practijkmensen\u2019 op aan snel een \u2018meestertitel\u2019 te behalen. Hackfort werd al spoedig na zijn inschrijving aan de Harderwijker universiteit vereerd met de door de koning vereiste titel. Uit dankbaarheid stortte hij in 1809 een som van \u0192 600,\u2013 in de kas van de Universiteitsbibliotheek. In juli 1810 riep keizer Napoleon zijn broer terug naar Frankrijk. Een jaar later werd de Bataafse republiek bij het keizerrijk ingelijfd. Om een eind te maken aan alle bestuurlijke verwarring wenste de keizer onder andere voor het platteland een op Franse leest geschoeide inrichting. Het schoutambt Apeldoorn werd een kanton, bestaande uit de mairies Apeldoorn en Beekbergen. Loenen dat tot dan als derde kerkdorp bij het schoutambt had behoord, werd nu ook een mairie en vormde met Brummen een kanton. A.C.W. Nies, die zich toelegde op zijn notarisambt, werd weliswaar aangezocht maire van Loenen te worden, maar liet dit over aan Hackfort. Om de Nederlandse adel meer aan zich te binden, besloot Napoleon het aantal \u2018baron\u2019benoemingen op te voeren. Ook O.G.W.J. Hackfort tot ter Horst werd met deze \u2018verhoging\u2019 vereerd; zijn verdiensten zullen ongetwijfeld een rol hebben gespeeld. In 1814 \u2013 en nog eens na het samengaan met Belgi\u00eb in 1815 \u2013 werd het binnen het Koninkrijk der Nederlanden allemaal weer anders, al bleven de toenmalige plattelandsbesturen nu ad-interim voortbestaan. Ook Hackfort bleef gehandhaafd. Dat koning Willem I van diens verdiensten uit de voorbije decennia op de hoogte was, blijkt uit het feit dat de Loenense edelman bij de 600 genodigden hoorde die de inhuldiging van Nederlands eerste Oranjevorst in de Nieuwe Kerk te Amsterdam mochten bijwonen. Op 1 januari 1818 kreeg het Gelderse platteland een\n\n\n\nnieuwe bestuursvorm, die qua opzet een breuk betekende met de 18de eeuw. De kerkdorpen Apeldoorn, Beekbergen en Loenen vormden opnieuw het schoutambt Apeldoorn, maar nu nieuwe stijl. De benoemde schout/burgemeester J.A.J. baron Sloet tot Olthuis kreeg voor zijn dagelijkse arbeid steun van de assessoren A.M. Muller ten Hoove en mr. O.G.W.J. baron Hackfort tot ter Horst. Veel heeft de laatste zich in Apeldoorn niet laten zien. Hij had het drukker met zijn functie van erfmarkerichter van Loenen. Dat het erfmarkerichterschap veel van hem vergde en hem in een lastige positie tegenover Sloet bracht, kwam voort uit het nieuwe plattelandsbestuur, dat benoemingen en inrichtingen van kerk en school wettelijk naar zich toe mocht trekken. Toch hadden markegenootschappen in dezen oudere rechten, maar die heetten min of meer vervallen. Nadat in september 1823 besloten werd hervormde kerkvoogden en kerknotabelen voor Apeldoorn, Beekbergen en Loenen in te stellen, aangewezen door het Apeldoorns gemeentebestuur, kwam het tot een con\ufb02ict met de ooit \u2018revolutionair\u2019 genoemde Hackfort en het lokaal bestuur. Hij kwam onverwacht de vergadering binnen en eiste als erfmarkerichter zijn benoemingsrechten voor Loenen terug. De onderbroken vergadering werd geschorst, maar men week niet van de ingeslagen weg. Het jaar daarop overleed Hackfort. De invoering van de nieuwe Reglementen op het Plattelandsbestuur van augustus 1824 heeft hij niet meer meegemaakt. Het is de vraag of zijn assessorschap zou zijn gecontinueerd. Overigens bleef het na 1824 gebruikelijk dat de hoofdbewoner van Ter Horst op een of andere wijze in het Apeldoorns gemeentebestuur plaatsnam.", "Wilhelmina Ernestine Smelt": "Een van de meest gebruikte toegangen op de Zutphense archieven is ongetwijfeld de in 1941 verschenen inventaris van het Oud-Archief van de stad. Deze werd vervaardigd door mejuffrouw W.E. Smelt. Het is merkwaardig dat over deze Zutphense archivaris tot nu toe zo weinig bekend was en gepubliceerd is. Dit heeft ongetwijfeld te maken met de positie die zij tijdens de oorlog innam tot het nationaal-socialisme. Wilhelmina Smelt zag het daglicht in het \u2019s-Gravenhage aan het begin van de 20ste eeuw. Haar moeder, een geboren Haagse, had haar vader enkele jaren daarvoor ontmoet. Een betrekking aan een openbare ULO\n\n\n\n\n\nbracht Gerrit Smelt naar deze stad. Bij de geboorte van Wilhelmina had het gezin reeds een dochter, Aleida. Met haar zou Wilhelmina een hechte band opbouwen. Toen Wilhelmina aan haar laatste jaar op het Haagse gymnasium begon, ging haar zuster Aleida geschiedenis studeren aan de faculteit der Letteren en Wijsbegeerte in Leiden. Ook Wilhelmina vertrok het jaar erop naar wat in die tijd d\u00e9 academiestad van Nederland was. Leiden was bovendien de uitgelezen plek om de vaderlandse geschiedenis te bestuderen. Vanaf het eerste jaar volgde Wilhelmina colleges bij historici als J. Huizinga en P.J. Blok, autoriteiten op hun vakgebied. Blok had voor zijn publicaties uren doorgebracht in archieven. Ongetwijfeld heeft hij Wilhelmina\u2019s interesse voor het archiefwerk geprikkeld. Zij specialiseerde zich in de middeleeuwse geschiedenis en kreeg het middeleeuws Latijn onder de knie. Na haar afstuderen meldde Wilhelmina zich aan als volontaire op het Algemeen Rijksarchief in Den Haag. Daar bereidde zij zich voor op het staatsexamen \u2018archiefambtenaar 1e klasse\u2019. In 1927 slaagde ze hiervoor en met de juiste diploma\u2019s op zak kon ze uitzien naar een zelfstandige baan als gemeentearchivaris. Eind 1929 solliciteerde Wilhelmina voor deze functie in Zutphen, met succes. De situatie in Zutphen moet een uitdaging voor haar geweest zijn. Haar voorganger J. Gimberg had weliswaar via een enorme hoeveelheid publicaties het historisch belang van het archief onder de aandacht van een breed publiek gebracht, archieven bewerkt had hij niet. Een professionele archiefdienst moest bovendien nog geheel op poten gezet worden en daartoe had de gemeenteraad voor het eerst een voltijds functie gecre\u00eberd. Zutphen had een belangrijke rol gespeeld in de vroege Gelderse geschiedenis; zodoende was de stad in het bezit van een rijk middeleeuws archief. De eerste archivaris, de in 1850 benoemde mr. R.W. Tadama, had zich destijds intensief beziggehouden met de ontsluiting van de charters. De inventaris van zijn hand was echter niet meer bruikbaar. Het toegankelijk maken van het middeleeuwse stadsarchief was dan ook de voornaamste opdracht die de nieuwe archivaris meekreeg. Geheel volgens haar aard stortte Wilhelmina Smelt zich vol ijver op het werk. In 1941 rondde zij de omvangrijke klus af. Bovendien inventariseerde ze het archief van het Bornhof, \u2019s lands oudste bejaardentehuis dat in de eerste helft van de 14de eeuw was opgericht. Ondertussen was de oorlog uitgebroken. Zodra in 1940 het ambtenarenverbod op lidmaatschap van de NSB werd opgeheven, had Wilhelmina Smelt zich aangemeld als lid. Naar haar zeggen trok het sociale aspect in het programma haar. Hard werken onder strakke \n\n\n\nhand was \u00e9\u00e9n van haar credo\u2019s. Hoewel haar nationaalsocialistische sympathie\u00ebn ongetwijfeld in de jaren \u201930 waren gegroeid, werden zij toen pas manifest. Eind 1940 riep rijkscommissaris Seyss-Inquart de Winterhulp in het leven. De opzet hiervan was nazi\ufb01cering van de sociale zorg. Toen plaatselijk geld ingezameld moest worden, werd Wilhelmina Smelt gevraagd secretaresse te worden van het Zutphense Winterhulpcomit\u00e9. De fel anti-Duitse burgemeester Dijckmeester vroeg juist haar voor deze functie vanwege het nationaal-socialistische karakter van de actie en wellicht ook in de hoop haar te kunnen controleren. Mej. Smelt kreeg al snel de indruk dat de burgemeester de door het comit\u00e9 georganiseerde straatcollectes tegenwerkte. Om die reden staakte zij haar medewerking en deed ze haar beklag over Dijckmeester bij de Winterhulpautoriteiten. Welke rol dit heeft gespeeld in de latere arrestatie van deze burgemeester valt moeilijk te bepalen. Uit de gerechtelijke stukken van het proces dat na de oorlog tegen haar werd aangespannen, blijkt evenwel dat zij zich bewust was van de mogelijke consequenties hiervan voor de burgemeester. De wens zich actief in te zetten voor de beweging, werd steeds sterker, \u2018tot elke prijs wil ik weg uit Zutphen en, op welke eenvoudige wijze dan ook, meewerken aan de nieuwe orde\u2019. Toen ze begin 1943 een functie aangeboden kreeg bij de Secretarie van Staat van de NSB, vroeg ze haar ontslag in Zutphen aan. Deze afdeling was eerder dat jaar ingesteld met het doel een toekomstige bestuurlijke functie van de beweging over Nederland te realiseren. Bij de Secretarie was ze slechts een van de ongeveer honderd medewerkers. Als administratieve kracht hield ze lijsten bij van NSB-ers in openbare functies. Zowel intellectueel als ideologisch kon ze er niet uit de voeten, een gevoel waarin ze overigens niet alleen stond. Velen binnen de Secretarie beschouwden hun arbeid spoedig als vrijwel zinloos. Haar sympathie voor het praktische gedeelte van de NSB daalde. Ze meldde zich ziek en begaf zich aan het eind van het jaar weer naar Zutphen. Door haar politieke overtuiging raakte zij steeds meer in een isolement. In 1944 werkte ze nog een aantal maanden als genealoge bij de Centrale Dienst voor Sibbekunde in Apeldoorn, de enige of\ufb01ci\u00eble gemachtigde in het afgeven van afstammingsbewijzen. Toen Zutphen in april 1945 bevrijd werd, rekenden de Binnenlandse Strijdkrachten alle in de stad aanwezige NSB-ers in, waaronder Wilhelmina Smelt. Een jaar later veroordeelde het tribunaal in Zutphen haar tot vijf jaar internering. Gedurende een deel van haar gevangenschap zou ze op initiatief van de rijksarchivaris archiefstukken bewerken. Zo maakte ze voor het Rijksarchief in Gelderland een index op de recessen van het Kwartier van Zutphen. Na ruim drie jaar gevangenschap werd ze in 1948 vervroegd in vrijheid gesteld. Gedesillusioneerd en ontzet uit haar recht om een openbaar ambt te bekleden, ging ze een onzekere toekomst tegemoet. Het einde van haar ambtelijke loopbaan betekende tevens het einde van een veelbelovende carri\u00e8re in het archiefwezen. Niettemin ging ze al snel weer aan de slag met het verrichten van allerlei losse werkzaamheden als archivaris. Vanaf 1949 inventariseerde zij als vrijwilligster familiearchieven voor het Koninklijk Nederlands Genootschap voor Geslacht- en Wapenkunde. Ondertussen zocht ze stambomen uit voor particulieren en maakte ze naam als genealoge. Zo vertoefde ze nog regelmatig op het Algemeen Rijksarchief, de plek waar ze destijds haar carri\u00e8re begonnen was. Al die jaren woonde zij samen met haar zuster in Den Haag. Zij leidden een teruggetrokken leven. Uiteindelijk verhuisden zij begin jaren \u201980 naar een verzorgingstehuis in Lochem, waar zij beiden overleden. De betekenis van Wilhelmina Smelt voor het Zutphense archief lag ongetwijfeld in het toegankelijk maken van belangrijke archieven ten behoeve van onderzoekers. Deze trend werd voortgezet door haar opvolgster mevrouw Doornink-Hoogenraad. Wilhelmina Smelt was in vele opzichten de tegenpool van haar voorganger Gimberg die de Zutphense bevolking decennia lang overstelpt had met uit het archief opgediepte wetenswaardigheden. Het aantal publicaties van haar hand stak daar karig tegen af. Toen na de oorlog haar nationaal-socialistische dromen aan diggelen lagen en haar carri\u00e8re vergooid was, bleef een verbitterde vrouw over. De roem van haar inventarisatiewerkzaamheden steekt schril af bij haar omineuze politieke activiteiten. Toch wordt ook vandaag de dag nog haar Zutphense publicatie door vele onderzoekers gebruikt.", "Zuster Antoinette Berentsen": "Riek Berentsen groeide op in Beltrum in een boerengezin. Haar ouders hadden acht kinderen en een klein gemengd bedrijf. Ze waren zeer religieus en sociaal voelend en gaven dat aan hun kinderen door. Riek was het vierde kind en de tweede van de vijf dochters. Ze bezocht in Beltrum de bewaarschool en de lagere school. Graag had ze willen doorleren en onderwijzeres willen worden, maar haar ouders hadden hiervoor het geld niet, omdat zij al de priesterstudie van hun oudste zoon moesten bekostigen. Riek moest thuis meehelpen en bij andere boeren gaan werken, maar gaf haar streven niet op. Na de wijding van haar broer trad ze, twintig jaar oud, op 21 november 1955 in bij de congregatie van de zusters van Julie Postel in Boxmeer. Deze in Frankrijk gestichte congregatie legde zich toe op onderwijs en op verzorging van bejaarden en zieken. Ze had zich in 1886 in Nederland te Boxmeer gevestigd en vandaaruit nieuwe huizen gesticht, bij voorkeur in meer afgelegen plaatsen, met name in de Achterhoek. In 1926 vestigden de zusters zich ook in Beltrum, waar ze met een bewaarschool, een lagere school en een naaischool begonnen en bejaarden onderdak boden. Riek bezocht er als kind hun scholen, maakte zo kennis met de zusters en koos ervoor bij hun congregatie in te treden. Op 8 september 1958 legde ze als zuster Antoinette haar tijdelijke, op 7 september 1963 haar eeuwige geloften af. In het klooster kreeg zij de kans om verder te leren en ze greep die met beide handen aan. Ze volgde voorbereidende lessen om toegelaten te kunnen worden tot de kweekschool. Rond 1960 behaalde ze het onderwijzersdiploma aan de R.K. Meisjeskweekschool van de Zusters Dochters der Liefde te Nijmegen. Daarna stond ze enige jaren voor de klas aan de lagere school van haar congregatie in Nieuw-Wehl, eveneens in de Achterhoek. Het Tweede Vaticaans Concilie (1962-1965) maakte zichtbaar dat de katholieke kerk in een periode van ingrijpende veranderingen verkeerde, waaraan zuster Antoinette van harte meewerkte. Ook haar congregatie haakte in op \n\n\n\n \n\nhet vernieuwingselan en had zusters nodig die in de congregatie aan deze veranderingen vorm wilden en konden geven. Zuster Antoinette was een van hen. Ze werd in 1969, pas 34 jaar oud, gekozen tot lid van het provinciaal bestuur, dat de vernieuwingen moest doorvoeren. Om zich bij te scholen volgde ze bij de Augustijnen in Nijmegen een theologiecursus voor religieuzen en nam ze deel aan de \u2018Training for Coaches\u2019 van de Samenwerking Nederlandse Vrouwelijke Religieuzen (S.N.V.R.). Deze training, een agogische opleiding op basis van groepsdynamica, had tot doel de deelnemers te leren om individueel of in groepen begeleiding te geven aan medereligieuzen die aan hun roeping en aan hun gemeenschapsleven een meer eigentijdse inhoud en vorm wilden geven. De congregatie verwachtte veel van zuster Antoinette bij het uitzetten van de nieuwe koers. Ze was een sterke persoonlijkheid en een harde werkster, ook was ze sociaal bewogen en begiftigd met een scherp analytisch vermogen en een kritische blik. Het liep echter anders. In 1972 bracht ze in haar hoedanigheid van bestuurslid een bezoek aan de Filippijnen, de straatarme, met harde hand bestuurde eilandenstaat. De zusters van Julie Postel waren hier sinds 1964 werkzaam. Zuster Antoinette raakte diep onder de indruk van de armoede en onderdrukking die ze er zag en wenste in het voetspoor van Jezus Christus zich voortaan volledig in te zetten voor verbetering van het lot van de armen. Het bestuur van haar congregatie zag haar niet graag vertrekken. Eigenzinnig en strijdbaar als zij was, hield ze aan. Uiteindelijk stemde het bestuur toch toe en in 1973 vertrok ze naar de Filippijnen. Eerst ging ze naar New Escalante op het eiland Negros, waar de congregatie een ziekenhuis had. Hier verbleef ze twee jaar. Van haar steeds vuriger verlangen de allerarmsten, die in de bergdorpen woonden, te bereiken en te helpen, kwam naar haar zin te weinig terecht. Voor hen was de afstand tot het ziekenhuis in alle opzichten, geogra\ufb01sch, \ufb01nancieel en psychologisch, te groot. Om die reden zou de congregatie zich in 1981 uit het ziekenhuis terugtrekken. Zuster Antoinette was al eerder, in 1975, vertrokken naar het eiland Mindanao, naar het bisdom Butuan. Ze sloot zich daar aan bij de Rural Missionaries, een intercongregationele groep van zusters die door hun congregaties waren vrijgesteld om op het platteland te kunnen werken. Daarmee koos ze nog radicaler de kant van de armen, ook bij hun strijd tegen hun onderdrukkers. De grote persoonlijke risico\u2019s die ze daarmee liep, telden voor haar niet. Zij werd in deze regio al spoedig co\u00f6rdinator van de Rural Missionaries en van hun \u2018Community Based Health Program\u2019, dat basisgezondheidszorg wilde bieden aan de allerarmsten. Haar agogische vorming kwam haar bij dit werk goed van pas. Ook haar afkomst van het Gelderse platteland maakte dat ze zich zeer betrokken voelde bij het wel en wee van de Filippijnse boeren, al waren hun levensomstandigheden onvergelijkbaar. Het was tijdens haar verblijf in Butuan dat zij in 1982 door de S.N.V.R. werd uitgenodigd naar Nederland te komen om in Den Bosch de feestrede te houden ter gelegenheid van het 25-jarig bestaan. De keuze viel op haar omdat de Filippijnen het land waren dat centraal stond tijdens deze jubileumviering en omdat men haar nog kende van de \u2018Training for Coaches\u2019. Haar toespraak en vooral haar slotwoorden \u201cGod, ik wil met dit lijdend volk tot het einde gaan in de strijd, wat er ook met mij gebeurt\u201d, maakten op de aanwezigen diepe indruk. Die woorden waren nog niet vergeten, toen ze een jaar later samen met collega\u2019s, onder wie de Nederlandse karmeliet Simon (Jan) Westendorp, en honderden andere passagiers omkwam bij een ramp met een wrakkige en overbeladen veerboot. Toen bovendien overlevenden later vertelden hoe zij en haar collega\u2019s zich op de boot ten gunste van anderen hadden opgeofferd, kregen velen in Nederland \n\n\n\nen op de Filippijnen het gevoel dat zij in 1982 profetische woorden had gesproken. Door sommigen werd ze zelfs als een eigentijdse heilige en martelares van de bevrijdingsstrijd van het Filippijnse volk beschouwd. Opgemerkt dient te worden dat ook andere verhalen de ronde deden over de omstandigheden waaronder ze is omgekomen. Die ooggetuigen vertelden dat ze in het ruim was, toen het schip kapseisde, en daar is gestorven. Wat er in werkelijkheid is gebeurd, is niet meer te achterhalen. Achteraf kan worden vastgesteld dat door deze toevallige opeenvolging van gebeurtenissen zo kort na elkaar, gebeurtenissen die de aandacht trokken van de media en het grote publiek, de invloed van zuster Antoinette zowel op de Filipijnen als in Nederland groter en blijvender is geworden. Zelf was zij te nuchter en te praktisch om haar werk bijzonder te vinden. Ze vond dat ze dit moest doen en ze wist zich daarbij steeds gesteund door haar congregatie, zowel vanwege de vorming die ze er had ontvangen als door de gemeenschappelijk beleefde spiritualiteit. Ook haar congregatie kenmerkt zich immers door een sterk maatschappijkritische inslag, zij het dat die minder radicaal is dan de opvattingen van zuster Antoinette. In Gelderland bijvoorbeeld zetten de zusters van Julie Postel zich in voor jonge ex-gedetineerden, voor wie ze in 1994 in Nijmegen een project hebben opgezet. Zuster Antoinette zou dit initiatief zeker hebben toegejuicht.", "Peter Marius Tutein Nolthenius": "In 1864 kreeg de gemeente Apeldoorn in de persoon van dr.mr. Peter Marius Tutein Nolthenius een burgemeester die kon bogen op een veelzijdige bestuurlijke carri\u00e8re en tevens een wel zeer bijzondere academische vorming achter de rug had: hij had maar liefst drie dissertaties geschreven in een tijdsspanne van vijf jaar. Als jonge gymnasiast had hij in 1831 enthousiast meegedaan aan de Tiendaagse Veldtocht. Daarna begon hij in 1835 de studie geneeskunde aan de Leidse universiteit. In 1841 schreef hij zijn eerste dissertatie, De epilepsia , een literatuuronderzoek, datzelfde jaar gevolgd door een tweede, handelend over de Nederlandse verloskunde. Eind 1841 volgde hij gedurende enkele maanden een op zijn specialismen afgestemd semester aan de Parijse universiteit. Een jaar later vestigde Tutein Nolthenius zich als arts te Arnhem. Zijn voorkeur ging echter uit naar een juridische opleiding. Hij volgde die van 1844 tot 1846, wederom te Leiden, en sloot die af met een (overigens heftig bekritiseerd) proefschrift getiteld Over de straffen . Hierin nam hij stelling tegen het afschaffen van de doodstraf. In juni 1846 werd hij advocaat te Amsterdam en van 1847 tot 1852 was hij in de hoofdstad plaatsvervangend kantonrechter. Bekendheid verwierf hij zich in deze jaren met de publicatie van zijn geschrift Recht van vereeniging en vergadering , waarin hij zich in conservatieve zin uitliet. Van 1852 tot 1855 was hij burgemeester van Purmerend. Naast het burgemeesterschap vervulde hij daar nog enkele andere bestuursfuncties: hij was bijvoorbeeld waterschout en opperpoldermeester van de Purmer. Na het overlijden van zijn eerste echtgenote vroeg en kreeg hij uit al deze functies eervol ontslag. De kiezers van het district Hoorn kozen hem datzelfde jaar in de Tweede Kamer.\n\n\n\nGedurende deze jaren toonde hij zich een \u2018vermaard\u2019 tegenstander van Thorbecke en uitte hij zijn conservatieve gevoelens veelvuldig in woord en geschrift. Hij toonde zich voorstander van verplicht schoolonderwijs, verplichte inenting en het afschaffen van de brandstofaccijns. Per 1 juli 1858 volgde Tutein Nolthenius\u2019 benoeming als burgemeester van Haarlem, waarop hij bedankte voor het kamerlidmaatschap. Al na een jaar hield hij het in Haarlem voor gezien, dit uit protest tegen het feit dat bij een plaatselijke gemeenteraadsverkiezing de kiesgerechtigden, die in 1848 zo hadden verlangd naar het kiesrecht, het nu in groten getale lieten afweten: van zulk een gemeente wenste hij geen burgervader te zijn. In maart 1860 werd hij na herstemming opnieuw door het district Hoorn gekozen tot Tweede-Kamerlid. Kort na zijn tweede huwelijk in 1859 verruilde hij echter Haarlem voor de Veluwe, dit wegens familieomstandigheden: zijn echtgenote hing zeer aan haar moeder en wilde het liefst zo dicht mogelijk in haar nabijheid zijn. Als ambteloos burger vestigde hij zich in Apeldoorn om vandaaruit opnieuw kleur te gaan geven aan zijn kamerlidmaatschap. Hij toonde zich een fel tegenstander van de (later ook uitgevoerde) plannen om het Cultuurstelsel af te schaffen, omdat hij meende dat dit de belangen van de inlander te zeer zou schaden. In 1864 zegde hij de Tweede Kamer voorgoed vaarwel na zijn benoeming in mei dat jaar tot burgemeester van Apeldoorn. Hier trof hij een gemeente aan die weliswaar vele armen kende, maar minder verarmd was dan haar buurgemeenten, omdat de gemeentelijke begroting al vele jaren in evenwicht werd gehouden en de koninklijke familie, die verscheidene maanden van het jaar op paleis Het Loo vertoefde, meerdere malen substantieel bijsprong om bijvoorbeeld de tekorten van de plaatselijke diaconie\u00ebn aan te zuiveren. Toch werd de armoede en de armenzorg in Apeldoorn door velen, ook door Tutein Nolthenius, als een probleem ervaren dat dringend een oplossing behoefde. Dit had alles te maken met de inmiddels in werking getreden Armenwet uit 1854 Deze wet bepaalde dat aan alle onderstand kerkelijke steun diende vooraf te gaan. Allen die dan nog buiten de boot dreigden te vallen, behoorden te worden geholpen door de gemeente waar ze waren geboren. En wat was hiervan het gevolg? Vanaf 1855 dienden jaarlijks tussen de 22 en 25 andere gemeenten bij het gemeentebestuur rekeningen in voor de verzorging van oud-Apeldoorners. Tutein Nolthenius en de gemeenteraad constateerden uit de gemeenterekeningen dat de kosten voor de armenzorg in enkele jaren mede hierdoor waren vertienvoudigd en zwaar op de gemeentelijke begroting begonnen te drukken. Aanvankelijk wilde men de op kosten van andere gemeenten elders onderhouden armen naar Apeldoorn laten overbrengen. Toen daar hoegenaamd niet op werd gereageerd, schreef Tutein Nolthenius in 1865 op persoonlijke titel een Open brief aan alle ingezetenen. Daarin verweet hij allereerst de inwoners door hun vrijgevigheid mede schuldig te zijn aan de magneetfunctie die Apeldoorn op armen van elders uitoefende. In de Open brief bleek Tutein Nolthenius een voor die tijd realistische kijk op de zaak te hebben ontwikkeld. Hij zocht, anders dan veel tijdgenoten, de oorzaak van armoede niet in hoofdzaak bij de armen zelf \u2013 wat bijvoorbeeld ook de verschillende diaconie\u00ebn deden \u2013 , maar wees erop dat het vooral zuiver economische aspecten waren, die veroorzaakten dat mensen in armoede vervielen. Zo kritiseerde hij de gewoonte om gedurende de wintermaanden, wanneer er niet voluit gewerkt kon worden, de lonen van de werkenden te halveren. Dat was volgens hem debet aan het verval in armoede. Ook zag hij verband tussen armoede enerzijds en de almaar stijgende prijzen voor de eerste levensbehoeften en het achterblijven van de lonen op deze prijsontwikkelingen anderzijds. Hij stelde een koppeling voor tussen de lonen en de prijsontwikkeling, een novum! Ook moesten in iedere woonplaats volgens hem de verschillende vormen van armenbedeling worden ge\u00efnventariseerd om ze beter op elkaar te kunnen afstemmen, zodat dubbele, maar ook onvoldoende bedeling zou worden vermeden. Zijn voorstellen trokken terecht landelijke aandacht. Ze werden breeduit in de verschillende kranten en in raadsvergaderingen behandeld. De \u2018Sociale Questie\u2019 werd mede door dergelijke bijdragen voortaan objectiever besproken. Eveneens baanbrekend werk verrichtte Tutein Nolthenius door het op eigen initiatief verzamelen, vastleggen en uitgeven van in de regio bestaande gewoonten en gebruiken, wat voortaan in vele gevallen dienst kon doen om kleine geschillen tussen buren of tussen verhuurders en huurders te voorkomen of langs minnelijke weg te schikken. Ook het Apeldoornse onderwijs werd door nieuwe wetgeving op kosten gejaagd. Verantwoordelijk hiervoor was de invoering van de Onderwijswet van Van Brugghen in 1857. Het probleem kreeg van Tutein Nolthenius en zijn gemeentebestuur de nodige aandacht. Weliswaar werden ook de Apeldoornse lagere scholen \u2018klassenscholen\u2019, maar de steun die hij Willem III gaf bij diens oprichting van de Koningsschool leverde \n\n\n\nhem de dank van de vorst en het mederegentschap van de school op. Daarnaast kwam er voor de kinderen van de plaatselijke middenklasse een meer uitgebreid lager onderwijs tot stand, dat \u2013 en dat is bijzonder \u2013 weliswaar in particuliere handen was, maar mocht rekenen op gemeentelijke subsidie. In deze jaren stond de wijze waarop het totale onderwijsaanbod te Apeldoorn was georganiseerd, dan ook in de belangstelling van onderwijsgezelschappen en andere Gelderse gemeenten. Dat Tutein Nolthenius in 1863 ten tijde van de fel gevoerde spoorwegdebatten lid van de Tweede Kamer was geweest, bleek uit zijn inzet om Apeldoorn ook aangesloten te krijgen op de spoorwegverbinding Amsterdam-Amersfoort-Zutphen. Hiervoor bestonden al vanaf 1845 plannen, maar deze waren om verscheidene redenen, vooral vanwege het tekort aan benodigde \ufb01nanci\u00ebn, nog steeds niet tot uitvoering gekomen. De Apeldoornse burgemeester bezat echter voldoende overredingskracht en beschikte over de juiste contacten om tezamen met zijn gemeentebestuur, vlak voor zijn eervol ontslag op 1 mei 1872, voor de spoorwegplannen de benodigde concessies en gelden de\ufb01nitief toegezegd te krijgen. Daarmee kregen Apeldoorn en de Veluwe een voor die tijd modern te noemen infrastructuur. Tevens kreeg de plaats Apeldoorn zijn eigen telegrafiekantoor, waardoor de ingezetenen niet langer afhankelijk waren van de gunsten die hun in dezen waren verleend door koning Willem III. Het gebouw, waarin eveneens een postkantoor werd opgenomen, gaf de Veluwse plaats een directe verbinding met de rest van de wereld. Kort voordat Tutein Nolthenius de gemeente Apeldoorn verliet, kwam er eveneens een eind aan het almaar slepend probleem van de lage waterstand in het Apeldoorns-Dierens Kanaal. Door snelle onteigeningsprocedures in Ugchelen, Beekbergen en Loenen erdoor te jagen en gemeentegelden in te zetten, konden de nodige extra sprengen worden gegraven, die het chronisch watertekort oplosten en ervoor zorgden dat de gemeenten Apeldoorn, Eerbeek en Dieren daadwerkelijk via een waterweg economisch met elkaar werden verbonden. Als ambteloos burger begaf Peter Marius Tutein Nolthenius zich met zijn echtgenote en twee jongste kinderen naar het buitenland: achtereenvolgens naar Duitsland, Zwitserland en Itali\u00eb. In het najaar van 1879 vestigde hij zich eerst te Deventer en later te Zutphen, in de nabijheid van zijn Apeldoorns landgoed het Woldhuis, dat hij ten dele zelf exploiteerde. Nog \u00e9\u00e9n keer trok de oud-burgemeester van Apeldoorn de landelijke aandacht, opnieuw door middel\n\n\n\nvan een Open brief (1875), ditmaal over de almaar voortwoekerende Schoolstrijd die Nederland verlamde. Dit werd volgens hem mede in de hand gewerkt door het onvoldoende in acht nemen van de wetten op het lager en het middelbaar onderwijs (respectievelijk uit 1857 en 1863). Een andere oorzaak van de problemen was volgens hem de onvoldoende (bij wet) geregelde samenwerking tussen ouders en leerkrachten van de schoolgaande kinderen. Hij stelde zijn lezers het Amerikaanse en Duitse schoolsysteem ten voorbeeld: strikte neutraliteit en vakken die pasten bij de dagelijkse praktijk. Wat het lager onderwijs betrof, bediende de Onderwijswet van 1878 hem op zijn wenken. Dat Peter Marius Tutein Nolthenius waardering kreeg voor zijn inspanningen voor Apeldoorn en de landelijke politiek, blijkt wel uit de vele eervolle onderscheidingen die hem ten deel vielen: hij werd benoemd tot ridder in de Orde van de Nederlandse Leeuw, tot of\ufb01cier in de Orde van de Eikenkroon en tot ridder in de Orde van het Metalen Kruis. De oud-burgemeester werd na zijn overlijden op 31 augustus 1896 op de Algemeene Begraafplaats Apeldoorn ter aarde besteld.", "Berend Dijkman": "Vrijwel geheel Dijkmans leven is in nevelen gehuld. Over zijn jeugdjaren en schoolopleiding weten wij niets, noch over zijn religieuze en politieke overtuiging. Zijn personeelsdossier bij de politie en marechaussee is vernietigd. Door de aard van zijn werk tijdens de Duitse bezetting valt ook het verzetsverleden van deze leidende Gelderse verzetsman moeilijk precies te documenteren. Zijn Duitse justitiedossier \u2013 hij werd in 1942 tot 21 maanden tuchthuisstraf veroordeeld \u2013 is daarentegen bewaard. Na zijn schooltijd was Dijkman aanvankelijk kantoorbediende in Leeuwarden. In 1931 kwam hij bij de Rijksveldwacht. In juni 1932 werd de inmiddels 28-jarige tijdelijk aangesteld te Amsterdam als rijksveldwachter. Hij vervulde deze functie zonder bezwaar en kwam een half jaar later in vaste dienst. In 1935 werd hij overgeplaatst van Amsterdam naar Ermelo, waar hij vier jaar later, in 1939, bevorderd werd tot opperwachtmeester. In 1935 leerde hij een Amsterdamse onderwijzeres kennen, bij wie hij een jaar later een dochter kreeg. In de oorlogsjaren zou de relatie evenwel verslechteren. Dijkman bleef zijn vrouw echter ten behoeve van zijn dochter \ufb01nancieel ondersteunen. In 1941 stapte Dijkman over van de Rijksveldwacht naar het Korps Marechaussee. Dat jaar raakte hij verzeild in het gezelschap van enkele zwarthandelaars in vlees. Op een feestje in maart 1942 liet hij zich ontvallen dat er meer sabotage gepleegd moest worden op de post en de spoorlijnen. Kort daarna, op 27 maart, werd Dijkman gearresteerd en in Arnhem gevangen gezet. Op 26 augustus 1942 werd hij in Utrecht berecht voor het bedrijven van zwarte handel en voor anti-Duitse uitlatingen. Hij werd veroordeeld tot anderhalf jaar tuchthuisstraf in de Duitse plaats Rheinbach. Vanwege goed gedrag kreeg hij een strafvermindering van zes maanden en met Kerstmis 1943 was hij weer thuis. Inmiddels was hij op 7 oktober 1942 wegens sabotage ontslagen bij de politie. Na terugkeer in Ermelo werkte hij nog een halfjaar bij de distributiedienst te Nijkerk. Nadien was hij volledig in het illegale werk werkzaam. In de loop van de bezettingstijd waren in Nederland drie grote verzetsorganisaties ontstaan: de Ordedienst (OD), de Raad van Verzet (RVV) en de Landelijke Hulp aan Onderduikers/Landelijke Knokploegen (LO/LKP). Berend Dijkman behoorde sedert 1943 tot de top van de RVV en woonde regelmatig bijeenkomsten bij in Amsterdam. Hoewel daarin ook communisten zaten, kan Dijkmans lidmaatschap daarvan toch niet als indicatie voor zijn politieke overtuigingen gelden. Eerder lijkt hij als ervaren politieman in deze organisatie van\n\n\n\ngewapend verzet terecht te zijn gekomen. Tot september 1944 was hij commandant van de brigade Veluwe, die de districten Ede, Kampen, Apeldoorn omvatte, en aanvankelijk ook \u2019t Gooi en Hilversum. Zijn schuilnaam was derhalve Piet van de Veluwe. In september 1944 werden op wens van de regering in Londen de drie verzetsorganisaties gebundeld in de Binnenlandse Strijdkrachten (BS). Niet alleen in de top, maar ook regionaal en plaatselijk moest voortaan worden samengewerkt. De landelijke sabotagecommandant L.A. van Bijnen van de LKP en commandant J. Thijssen van de RVV, wier terreinen elkaar nu gingen overlappen, ambieerden die samenwerking echter niet. Zij kwamen sterk tegenover elkaar te staan. De hele co\u00f6rdinatie en reorganisatie van het verzet in september 1944 ging niet alleen aan de top, maar ook regionaal en lokaal met de nodige problemen gepaard. Vele betrokkenen zagen het nut er niet van in. Kritiek kwam op de rompslomp die een en ander met zich meebracht en die het verzet eerder zou verzwakken dan bevorderen. Een bijkomstig probleem was dat de RVV bekend stond als een communistische organisatie. Op regionaal en lokaal niveau speelden die politieke verschillen tussen de organisaties een rol van betekenis. De CPN werd ervan verdacht via de RVV machtsposities te willen veroveren en na de bevrijding de afgeworpen wapens ten eigen bate te willen gebruiken. Sedert D-day was de activiteit van de illegalen op de Veluwe snel in omvang gegroeid. Dijkman werd na de oprichting van de BS districtscommandant van gewest VI, Harderwijk. Hij droeg in die functie de verantwoordelijkheid voor het verzorgen van onderduikers, het verstrekken van distributiebescheiden, het opvangen van transporten van piloten, de afhandeling van wapendroppings en het vervoer van wapens. Zijn contactadres was een kamer achter de bakkerij van H.G. Drost, Stationsstraat 40 te Ermelo. Het werd een centrum van koeriersdiensten. Het was aan Dijkman en zijn mensen de in september oprukkende geallieerden op allerlei wijze te steunen. Vanaf midden september kwam daarbij nog een taak, namelijk het inwinnen van inlichtingen over de Duitse troepenbewegingen door aanvallen te plegen op ordonnansen, stafauto\u2019s, enz. Dit bevel behoorde tot de sabotagebevelen die zijn commandant Thijssen, door Londen ingelicht over de komende geallieerde aanval, vanaf begin september bij de nadering van de geallieerden aan zijn districtscommandanten had doorgegeven. Te verwachten viel dat de Duitsers bij een geallieerde aanval Duitse troepen van het westen van het land naar het front zouden dirigeren. Dit moest hun zo moeilijk mogelijk worden gemaakt. De Veluwe werd nu als achterland van het front militair-strategisch zeer belangrijk operatieterrein. Toen op 17 september de slag om Arnhem ontbrandde, kregen Van Bijnen en Thijssen opdracht hun verzetsgroepen te activeren. Groepen die zich in een gebied van twintig kilometer van het front bevonden, moesten de Duitse troepenbewegingen zoveel mogelijk zien te hinderen. Een van de verzetsgroepen die rechtstreeks onder Dijkman vielen, was gestationeerd in het aan Ermelo naburige Putten. Nadat hij op 23 september de lokale RVV\u2019ers en LO/LKP\u2019ers naar landelijk model had geco\u00f6rdineerd en onder bevel had gesteld van brigadecommandant A. Witvoet, gaf Dijkman de mannen het schriftelijk bevel een aanslag op een Duitse auto of koerier te plegen. De plaats van handeling moest de straatweg tussen Amersfoort en Harderwijk zijn, waarover zich in die tijd veel Duits verkeer bewoog en waaraan ook Putten lag. In de nacht van 30 september op 1 oktober vond de aanslag op een Duitse personenauto met vier Duitse militairen plaats. Deze mislukte jammerlijk. Die zondagochtend vroeg omsingelden zo\u2019n duizend Wehrmacht-soldaten de gemeente Putten. Zij zetten de bevolking in het centrum van het dorp vast. Daags erop werden als represaille voor de aanslag zeshonderd mannen en jongens weggevoerd naar het kamp Amersfoort. Vandaar werden zij midden oktober naar het Noord-Duitse Arbeitslager Neuengamme gedeporteerd. Een deel van Putten werd door brand verwoest. Onder de mannen die in de buurt van Putten werden gearresteerd, behoorde ook Dijkman, die die nacht juist een vracht afgeworpen wapens had afgeleverd. Onderweg naar Putten werd hij plotseling, zo berichtte hij later aan Thijssen, omringd \u201cdoor een aantal moffen, die mijn \ufb01ets gapten, en onder begeleiding van een paar geweren mij naar een bepaalde plaats op den weg brachten, waar reeds een tiental menschen waren verzameld.\u201d Maar dankzij zijn \u201cgoed PB\u201d (persoonsbewijs) mocht hij naar het politiebureau van Putten gaan. \u201cIk ben toen onder politiebegeleiding naar Ermelo gebracht.\u201d Onmiddellijk na de razzia verving Dijkman de commandant van de Puttense verzetsgroep, die hij betichtte van gebrek aan leiderschap bij de aanslag. Over de zin van de aanslag in het licht van de verregaande gevolgen ervan rees evenwel geen discussie. Ook nadien bleven dergelijke activiteiten op de agenda van het verzet op de Veluwe staan, liet commandant Thijssen zijn brigadecommandant Dijkman weten. Ruim een week na de razzia in Putten verzocht Dijkman\n\n\n\nThijssen hem te ontslaan van zijn verplichtingen. De reorganisatie van het verzet in september had tot een complete chaos geleid, klaagde hij. Thijssen aanvaardde dat verzoek om ontslag niet, rechtvaardigde de recente ingrijpende reorganisaties, interpreteerde de klachten van Dijkman als symptomen van overwerktheid en verleende hem twee weken verlof om bij te komen. Een paar dagen later kwam Thijssen bovendien met een nieuw, doortimmerd reorganisatieplan. Dat gaf Dijkman kennelijk vertrouwen, want hij trok daarop zijn ontslagaanvrage in. De omvangrijke Veluwe-sectie van de BS werd in twee\u00ebn gesplitst. Dijkman werd commandant van het westelijk Veluwegebied. Er werden betere veiligheidsmaatregelen bedacht en er werd voor Dijkman een nieuw onderkomen gezocht. Eind oktober 1944 maakte commandant van de BS, H. Koot, een rigoreus einde aan de problemen die de nog steeds tegen de co\u00f6rdinatie van het verzet protesterende Thijssen veroorzaakte. Hij werd ontheven van zijn commando over het operatiecentrum van de RVV en de daaronder vallende brigades. Een week later, op 8 november 1944, viel hij in handen van de Duitsers. Dijkmans adres in Ermelo werd nu niet langer veilig geacht. Hij moest verhuizen naar een nieuw onderkomen bij het gehucht Drie. Op 14 november vond hierover bij bakker Drost een bespreking plaats, waartoe het archief van Dijkmans sectie, dat zich op een geheime plek bevond, naar de bakkerij was gehaald. De volgende ochtend vroeg, om zeven uur, vielen vier leden van de Apeldoornse afdeling van de SD bij bakker Drost binnen. Naast Dijkman werden een gedeserteerde Duitser die daar ondergedoken zat, en bakker Harm Drost en zijn vrouw gearresteerd. Ook J. Balk, een medewerker van Dijkman, viel het commando bij deze inval in handen. Nadat de vier SD\u2019ers het huis hadden leeggeplunderd, werd het in brand gezet. Dijkman en de andere arrestanten werden overgebracht naar de Willem IIIkazerne te Apeldoorn. De zwangere vrouw van bakker Drost had geluk en werd weer vrijgelaten. De arrestaties in Ermelo waren het werk van het beruchte Einsatz- of Aussenkommando van de Sicherheitspolizei dat in Apeldoorn gelegerd was. De meeste leden van dit commando waren SD\u2018ers die eind augustus uit het noorden van Frankrijk en Belgi\u00eb gevlucht waren. Door toedoen van het brute en fanatieke optreden van dit commando, dat vanaf oktober 1944 zes maanden actief geweest is, verloren direct of indirect ruim 200 mensen op de Veluwe het leven. Een maand na Dijkmans arrestatie overviel op 13 december 1944 de SD in aanwezigheid van Dijkman diens beoogde nieuwe onderkomen, de bunker bij Drie. Dit leidde tot de arrestatie van twee verzetsmensen die daar juist een zendstation gingen inrichten. Een derde verzetsman die juist daar arriveerde, werd neergeschoten en stierf ter plaatse. Direct daarna werd een koerierster van de verzetsgroep Putten gepakt en nog een aantal anderen uit de illegaliteit. Dit leidde uiteindelijk tot de arrestatie van de nieuwe commandant van de Puttense verzetsgroep, P Ooster. broek, die zwaargewond werd in een vuurgevecht. In totaal vielen die dag veertien arrestaties. Bij de verhoren werden allen, ook de vrouwelijke gevangenen, ernstig mishandeld. De meeste slachtoffers van deze arrestatiegolf overleefden de oorlog niet. Na de oorlog is hierdoor een ware \u2018affaire-Dijkman\u2019 ontstaan. Weliswaar waardeerden velen Dijkman hogelijk als leider van het verzet, er waren er ook die, mede in het licht van de vele arrestaties na die van hemzelf, toch vragen stelden bij zijn optreden en beleid. Er waren er zelfs die Dijkman zonder meer beschuldigden na zijn arrestatie zijn voormalige verzetsmedewerkers te hebben verraden. Dijkman kreeg de reputatie uiterst onzorgvuldig te zijn geweest. Die slechte naam berustte vooral op het ongelukkige feit dat het archief van zijn verzetswerk niet veilig was opgeborgen, maar bij zijn arrestatie werd aangetroffen. Ook al liet een naaste medewerker van Dijkman kort nadien aan Thijssens opvolger weten dat hij al de nodige voorzorgsmaatregelen had getroffen om arrestaties te voorkomen, gebleken is dat lang niet allen waren gewaarschuwd. In de maanden na Dijkmans arrestatie vielen in brede kring zeer vele Veluwse verzetsmensen in handen van de SD. Na de oorlog was evenwel alleen Dijkmans eigen betrokkenheid bij de arrestaties bij Drie bekend. Het was vooral Dijkmans \u2018biograaf\u2019, de voormalige OD-man Th.A. Boeree, destijds plaatselijk commandant van de BS in zijn woonplaats Ede, die zich na de oorlog uitvoerig met de kwestie heeft beziggehouden, omdat hij had waargenomen dat \u201cde feiten tegen Dijkman, maar de medewerkers van Dijkman voor hem getuigden.\u201d Hij erkende grif dat Dijkman een moedig man was geweest, een \u201cprettige kameraad\u201d en dat allen graag met hem hadden samengewerkt. Maar voor Dijkmans leiderscapaciteiten in het verzet had hij geen goed woord. Toen het verzet op de Veluwe zich in september 1944 zo snel uitbreidde, had Dijkman zijns inziens zijn taken moeten delegeren, sterkere tucht in de gelederen moeten handhaven en discipline tegenover zijn meerderen moeten betonen. Boerree reconstrueerde zorgvuldig de arrestatiegolf op de Veluwe\n\n\n\nin oktober, november en december 1944 en constateerde dat Dijkman, nadat hij de SD in handen gevallen was, dermate psychisch geknakt was dat hij alle medewerking aan de SD had gegeven en andere gearresteerden ertoe had aangezet alles te bekennen. In maart 1945 eiste General Friedrich Christiansen, de Wehrmachtsbefehlhaber , dat als represaille voor de dood van een aantal leden van de Wehrmacht in de buurt van Almelo, twintig Toteskandidaten terecht werden gesteld. Een van hen werd Dijkman. Op 29 maart werd hij met de anderen op de heide bij Wierden gefusilleerd en aldaar in een massagraf begraven. Op 1 april 1946 werd hij herbegraven te Huizem bij Leeuwarden, waar zijn ouders woonden. \u201cAchter de baar\u201d, aldus een verslag in de Nijkerksche Courant , \u201cworden de kransen meegedragen, die uiting geven aan de gevoelens van pi\u00ebteit en hoogachting, die er leven in de harten van allen, die met hem gewerkt en gestreden hebben.\u201d", "Henk van Wissing SVD": "Ik ga \u201chelemaal voor de zielen, in de wereld\u201d, zo karakteriseert Henk van Wissing zijn ambitie in een ongedateerde brief van omstreeks mei 1937 aan een van zijn weldoeners. In een geslacht dat drie eeuwen lang tabaksplanters, gasstokers, slagers, metaalbewerkers en andere ambachtelijke beroepsbeoefenaars voortbracht, was hij in verschillende opzichten een buitenbeentje. Na de lagere school stuurden zijn ouders hem naar het kleinseminarie van de Paters van het Heilig Sacrament te Nijmegen-Brakkenstein ter voorbereiding op het kloosterleven en het priesterschap. Daar werd hij ook novice en volgde hij lessen \ufb01loso\ufb01e. Later bekende hij dat hij die orde te contemplatief vond. Hij wilde graag een benoeming in een overzeese missie en besloot daarom over te stappen naar de SVD ( Societas Verbi Divini ), de Orde van Steyl, na zich verzekerd te hebben van de steun van enige weldoeners, die zijn opleiding en uiteindelijke missie-uitzendingen (mede) zouden \ufb01nancieren. In Steyl ontving hij op 25 oktober 1936 de priesterwijding. Een half jaar later werd hij benoemd op een missiepost op Timor. De eerste brieven uit die tijd ademen een worsteling met het land en de bevolking, maar zijn praktische instelling gevoed door een optimistische levens- en geesteshouding bevestigde zijn roeping. Henk toonde zich een gedreven missionaris, die vol ongeduld de dagelijkse plagen schrijvend uit de weg ruimde: \u201cIk heb juist weer een schorpioen kapotgemaakt\u201d, schrijft hij in een brief van 16 februari 1938 met alle details compleet met tekening. Elders vermeldt hij nauwkeurig wat de bouw van een kapel aan zorgen over bouw en \ufb01nanciering vergt en hij is trots wanneer de bouw uiteindelijk voltooid is. Hij hield familie en kennissen op de hoogte van de delen uit het Nieuwe Testament en andere boeken die hij las. In al zijn brieven toont hij zich wars van contemplatie; hij drong er keer op keer op aan dat het thuisfront bad om zijn missiewerk te mogen afmaken. Bovenal hunkerde hij naar een voortdurend contact met \u2018Holland\u2019 en wenste hij geen detail van het leven hier te missen. Henk onderhield zijn leven lang een uitgebreide briefwisseling, niet alleen met leden van zijn congregatie, maar ook met familie en talloze vrienden, weldoeners en kennissen. Hij had al die tijd in den vreemde veel behoefte aan contact, maar zijn brieven, die gedetailleerde informatie bevatten over de missieprocuur, waren ook even zovele blijken van dankbaarheid jegens zijn weldoeners, van wie een aantal tot de familie behoorde. Gekscherend noemde hij zich \u201ckoloniaal in het Rijk van Christus\u201d, maar hij verbond zijn lot met dat van zijn inlandse parochianen. De voorspoedige eerste missiejaren werden met de komst van de Japanners wreed verstoord. Drie jaar lang was Van Wissing gedeporteerd in het kamp ParePare op Celebes. Op de lijst van ge\u00efnterneerden die Rik Valkenburg aan zijn overzichtswerk over het leven van gevangenen in de Japanse kampen in Indonesi\u00eb toevoegt, staat simpel: \u201cWissing, H.G.van, pastoor op Timor, geb. 9-4-1910 in Nederland. Gevangen op Timor. Wil terug naar Timor. Kwam in het kamp 21-5-1942\u201d. Zelf heeft hij over het kampleven nooit veel losgelaten, maar uit de verhalen van lotgenoten weten we dat vernederingen aan de orde van de dag waren. Voor de hulp van de NICA (Nederlands-Indische Civiele Administratie), het naoorlogse Nederlands-Indische civiele bestuur voor Indonesi\u00eb, had hij geen goed woord over, onder meer vanwege de eindeloze wachttijden voor transport en de gebrekkige co\u00f6rdinatie ten aanzien van de mogelijkheden tot terugkeer naar zijn missiepost. Bij terugkomst op zijn missieplaats bleek dat de Japanners bijna alle missiegebouwen hadden vernield. Naast het kampsyndroom, waarmee hij levenslang worstelde, zou Van Wissing met andere trauma\u2019s te maken krijgen. Aanvankelijk had hij sympathie voor het Indonesi\u00eb onder Soekarno en diens geleide democratie; hij is enige tijd lid geweest van een van de talloze deelparlementen. Maar in 1957 werd hij ervan beschuldigd door een Nederlands vliegtuig gedropte wapens te hebben verborgen en te hebben verdeeld onder aanhangers van de anti-Javaanse afscheidingsbeweging Permesta. Permesta ontketende een opstand op Sumatra en Noord-Sulawesi; de beweging wilde zich losmaken van de Indonesische Republiek met hulp van de Verenigde Staten, die meer lokale opstanden ondersteunden. Henk werd gearresteerd op verdenking van wapensmokkel, maar de wapens werden niet gevonden. Na bijna twee maanden in gevangenschap te hebben gezeten werd hij in december 1957 door de rechtbank op Timor vrijgesproken en in januari 1958 van alle blaam gezuiverd. In april 1958 uitte de Indonesische vice-premier Idham Chalid de beschuldiging opnieuw zonder naar de vrijspraak te verwijzen. Een tweede arrestatie mislukte: uit angst dat een nieuw verhoor weer tot celverblijf zou leiden en onzeker over de politieke ontwikkelingen in Indonesi\u00eb, vluchtte Henk in mei 1958 zonder iemand op de hoogte te stellen hals over kop via het Portugese Oost-Timor naar Australi\u00eb. In Indonesi\u00eb werd gesuggereerd dat zijn vlucht in verband stond met zijn weigering voor verhoor naar Djakarta te komen. Zijn overste achtte hem onschuldig, maar veroordeelde zijn vlucht, omdat die voor anderen een schijn van schuldigheid had. Op zijn beurt voelde Henk zich door zijn oversten in de steek gelaten. Een medemissionaris die een demonstratie voor de rehabilitatie van pater Henk op touw zette, werd gearresteerd en na verhoor weer vrijgelaten. Vier jaar lang werkte Henk onder Nederlandse emigranten in Sydney en Melbourne, totdat hij vernam dat de beschuldiging niet tot een nieuwe rechtsprocedure had geleid. In het gedetailleerde verslag dat hij over deze affaire heeft geschreven, geeft hij aan dat angst voor het verlies van zijn vrijheid hem met zijn kampervaringen tot de vlucht had aangezet. In 1961-1962 was hij korte tijd weer in zijn geboortestad Nijmegen. Sedert het uitbreken van de oorlog had zijn familie nauwelijks contact met hem gehad. In 1962 kreeg hij een missie in Papoea Nieuw-Guinea. Daar heeft hij niet echt kunnen aarden; Timor en de Timorezen lagen hem ondanks de kampervaringen veel meer, zoals we uit zijn brieven kunnen opmaken. Niettemin bleef hij er tien jaar op zijn post. Na ruim 35 jaar missionaris te zijn geweest keerde Henk in 1972 weer terug naar Nederland. Hij trok veel belangstelling in Nijmegen en omgeving met zijn lezingen met dia\u2019s en films over het leven op Timor, die hij bij elk bezoek ad patriam hield. Hij zocht naar een nieuwe pastorale bestemming, maar liever niet in Nederland. Een mogelijke benoeming in Swalmen wees hij af, \u201cwant dan was ik midden in het probleem-Gijsen terecht gekomen, en daar had ik helemaal geen zin in\u201d, bekende hij, verwijzend naar de toenmalige geruchtmakende bisschop van Roermond (waar Swalmen onder valt), die in die tijd een opmerkelijk conservatieve beleidslijn voorstond. Die paste niet bij de \ufb02amboyante Henk van Wissing. Tijdens een interview in 1984 zei hij, dat \u201cHolland kerkelijk gezien een rotland is. Ze zijn er zo gemept eigenwijs\u201d, doelend op de conservatieve golf die de katholieke Kerk vanuit het zuiden overspoelde. Een vriend, Jan Bomans, trappist in de abdij van Zundert, lichtte hem in over een vacature in Duitsland; in juni 1973 werd hij benoemd tot pastoor te Brual in het Duitse Emsland. Pastoraal gezien interpreteerde hij daar de kerkelijke wetten ruim genoeg om ook niet-parochianen in nood te helpen. Dat leverde hem prompt klachten van parochianen bij zijn bisschop op. Zo zou hij de biecht hebben willen afschaffen, de generale absolutie hebben gegeven, aan protestanten de communie hebben uitgereikt en voor zijn gegaan in een oecumenische huwelijkssluiting. \u201cDie dingen zijn allemaal waar\u201d, zei hij in een interview met de Gelderlander in 1984. \u201cIk heb er een verklaring voor gegeven en dat was ook voldoende.\n\n\n\nEens per week verplicht biechten bijvoorbeeld is niet functioneel en dat is ook niet de praktijk.\u201d Hij memoreerde hoe hij als missionaris ruim tweeduizend biechten per week heeft afgenomen, in Duitsland vele honderden. Dertien jaar zou de \u2018Hollandse rebel\u2019, zoals hij in Duitsland werd genoemd, te Brual pastorale zorg bieden. Daar zou hij het liefst willen sterven: \u201cO, ik hoop dat ze me hier een keer, getroffen door een hartinfarct of beroerte dood zullen vinden. Want ik moet er niet aan denken, dat ik in een bejaardentehuis zou moeten. Nee, ik hoop het hier vol te houden tot ik er bij neer val\u201d, bekent hij in hetzelfde interview in 1984. Toch nam hij in 1989 gedwongen zijn intrek in het bejaardentehuis van de congregatie. Daar had hij het vooral moeilijk in de dagelijkse omgang met de medewerkers. Een nog grotere afhankelijkheid ondervond hij toen hij opgenomen moest worden in het verpleegtehuis Sint Elisabeth te Breda. Onomwonden liet hij in 1996 blijken dood te willen, maar daaraan zou een lang ziekbed voorafgaan. De correspondentie van Henk van Wissing verraadt een luchtige, enigszins onderkoelde toon, zijn regelmatige handschrift een stabiele instelling. Degenen die hem hebben gekend herinneren zich hem als iemand die geen blad voor de mond nam en daardoor in zijn dagelijks leven op meer problemen is gestuit dan hem lief is geweest. De dood moet voor Henk een verlossing zijn geweest. Zijn laatste rustplaats heeft hij gevonden op het kerkhof van het missiehuis St. Franciscus Xaverius in Teteringen.", "Helene Emma Laura Juliane Kr\u00f6ller-M\u00fcller": "De naam van Helene Kr\u00f6ller-M\u00fcller is onlosmakelijk verbonden met het naar haar genoemde Kr\u00f6ller-M\u00fcller Museum te Otterlo. Op 13 juli 1938 werd het museum \u2013 als rijksmuseum \u2013 geopend. De op haar initiatief in de voorgaande dertig jaar bijeengebrachte verzameling kunstwerken vormde de aanleiding tot de oprichting. Van 15 april 1937 \u2013 toen de Kr\u00f6ller-M\u00fcller Stichting als juridisch eigenaar van de collectie met de Staat der Nederlanden de overeenkomst tot oprichting van het museum sloot \u2013 tot haar overlijden op 14 december 1939 was Helene Kr\u00f6ller de eerste directeur van het museum. Helene M\u00fcller bracht haar jeugd door in D\u00fcsseldorf, waar haar vader directeur-eigenaar van een scheepvaart- en handels\ufb01rma was. Hier leerde zij haar man A.G. Kr\u00f6ller kennen, die op het hoofdkantoor van haar vader in de leer was. Direct na hun huwelijk in 1888 vestigde het echtpaar zich in Rotterdam. Helene Kr\u00f6ller ging zich na de verhuizing naar Den Haag begin deze eeuw bezighouden met het bij elkaar brengen van een kunstverzameling, uiteindelijk uitmondend in het inmiddels bekende museum. Het Kr\u00f6ller-M\u00fcller Museum is te beschouwen als synthese van verschillende idealen die Helene Kr\u00f6ller een groot deel van haar leven heeft nagestreefd. Het is een openbare instelling \u2018tot nut van het algemeen\u2019. De huisvesting, in al zijn eenvoud toch een uiterst markant gebouw, werd ontworpen door de van oorsprong Belgische architect Henry van de Velde. Het bevindt zich in de bossen van De Hoge Veluwe, het vroegere landgoed van de Kr\u00f6llers, dat door de verkoop op 26 april 1935 van de \ufb01rma Wm H. M\u00fcller & Co\u2019s Algemene Exploitatiemaatschappij aan de Stichting Het Nationale Park De Hoge Veluwe weliswaar geen rijksbezit was geworden, maar wel algemeen toegankelijk. Het in de jaren \u201930 gerealiseerde conglomeraat van kunst, architectuur en natuur is in de loop der jaren een gelukkig initiatief gebleken met een grote aantrekkingskracht voor een breed publiek. Het park De Hoge Veluwe is een samenvoeging van tal van kleinere bezittingen die door de Kr\u00f6llers tot \u00e9\u00e9n geheel zijn versmolten. Het lag gunstig in de nabijheid van een van hun andere bezittingen, het landgoed De Harskamp. Daar hadden de Kr\u00f6llers een van hun woonhuizen \u2013 Het Klaverblad \u2013 en enkele boerderijen, onder andere een kippenboerderij en de varkensfokkerij Tepelenburg. De Harskamp kreeg een agrarische functie, terwijl De Hoge Veluwe in eerste aanzet vooral als natuurgebied, inclusief jacht en bosexploitatie, werd ontwikkeld. Het echtpaar Kr\u00f6ller-M\u00fcller meende dat een goed voorbeeld goed zou doen volgen. Hun boerderijen op De Harskamp waren modern van opzet en trokken als modelboerderijen veel aandacht. Als ondernemers stimuleerden ze de ontwikkeling van die gebieden waar hun belangen lagen. Naast economische motieven waren echter ook ide\u00eble motieven van doorslaggevend belang. De architect H.P Berlage kreeg de opdracht om op De \n\n\n\n\n\nHoge Veluwe een jachthuis te bouwen, dat dienst zou gaan doen om zakenrelaties op aangename wijze te kunnen ontvangen, maar dat vooral van architectonische waarde zou zijn. In zijn verschijningsvorm diende het een blijvende getuigenis te zijn van de moeilijke tijd \u2013 de Eerste Wereldoorlog \u2013 waarin het tot stand kwam. De Kr\u00f6llers woonden er zelf slechts de laatste jaren van hun leven. Dezelfde Berlage kreeg verder opdracht een museum te ontwerpen voor De Hoge Veluwe. In zijn ontwerp integreerde hij ook woon- en werkruimtes voor de Kr\u00f6llers. Dat deed eveneens Henry van de Velde die, als opvolger van Berlage, een identieke opdracht kreeg. Geen van beide ontwerpen is echter uitgevoerd. Het in 1938 geopende museum was slechts als tijdelijke huisvesting bedoeld. Maar zoals dat zo vaak gaat, blijkt wat als tijdelijk was bedoeld zo goed te bevallen dat het nog steeds in gebruik is. In haar op 25 november 1932 gedateerde nota \u2018Het te stichten museum\u2019 omschrijft Helene Kr\u00f6ller de gedachten van Henry van de Velde over de relatie van het door hem ontworpen gebouw en de omringende natuur van de heuvels van De Franse Berg op een zodanige manier, dat mag worden aangenomen dat deze omschrijving ook de hare was:\n\nDoor deze plaatsing lichtte hij het als \u2019t ware van den aanvang af omhoog, als boven het gewone levensniveau uit. Maar ook op een geestelijk hooger niveau blijven levensmoeilijkheden en de algemeene strijd van materieele en geestelijke stroomingen en wereldbeschouwingen bestaan; van de Velde ziet dezen strijd rondom het museum gesymboliseerd in de heuvelen, die zijn gebouw, zinnebeeld van eigen persoonlijkheid en de wereld, waarin die persoonlijkheid door het noodlot is geplaatst, blijven omstuwen. Behalve de heuvelen laat hij ook het kronkelend eikenhakhout, waarmee ze begroeid zijn, onaangetast. Het chaotische der natuur is voor hem symbool van de nog ongerijpte denkbeelden en de strijd met zichzelf tot klaarheid te komen [...] Onder des meesters scheppende handen zal nu, op dit ruige en oneffen terrein, een nieuwe en geordende wereld ontstaan.\n\nArchitectuur en natuur blijven zichzelf maar zijn juist als elkaars complement en tegenpool in evenwicht en harmonie. Ook als verzamelaarster van kunst heeft Helene Kr\u00f6ller steeds geprobeerd tegengestelde zaken met elkaar tot iets nieuws van waarde aaneen te smeden, bijvoorbeeld oud en modern, realisme en abstractie, toegepaste kunst en kunst om zichzelf. Zij voelde sterk de behoefte om de samenhang der dingen te doorgronden en om het resultaat van haar overwegingen aan de gemeenschap na te laten. Het meest tastbare en universele is uiteraard de bijeengebrachte kunstcollectie. De voordrachten die zij in 1923-1924 voor de leden van de Haagse Volksuniversiteit heeft gehouden zijn gelukkig bewaard gebleven in haar in 1925 verschenen boek Beschouwingen over problemen in de ontwikkeling der moderne schilderkunst . In deze beschouwingen plaatste zij haar eigen opvattingen deels naast die van haar esthetisch adviseur H.P. Bremmer, in wie zij overigens een absoluut vertrouwen had. Zij wilde haar toehoorders helpen hun weg te vinden binnen de op het eerste oog soms ondoorgrondelijke wereld van de moderne kunst.\n\nIn mij leeft heel sterk de overtuiging dat wij menschen op deze aarde zijn, niet om met elkander oorlog te voeren en elkander te hinderen, zooals het tegenwoordig wel eens den schijn heeft, maar om elkander te helpen en te ondersteunen, een ieder naar eigen vermogen, want wij allen zijn op deze hulp en ondersteuning aangewezen. Niemand onder ons is iets uit eigen kracht alleen.", "Jan van Hoof": "Jan van Hoof is bekend geworden als de redder van de Nijmeegse verkeersbrug over de Waal op 18 september 1944. Op die dag zou hij de draden van een door de Duitsers onder de Waalbrug aangebrachte springlading onklaar hebben gemaakt. Het is altijd onzeker gebleven of hij daadwerkelijk kans heeft gezien dit alleen of met anderen te doen. Nog onlangs beweerde de Duitse veteraan Heinz Bliss, die in september 1944 bij Nijmegen meevocht, dat de Duitsers de brug helemaal niet wilden opblazen. Veldmaarschalk Model zou dit hebben verboden. Als de Engelsen de Waalbrug hadden bereikt, zouden Duitse troepen deze hebben verdedigd tot de komst van twee SS-pantserdivisies die bij Arnhem lagen. Jan van Hoof is door zijn moeder omschreven als iemand die zich van jongs af aan al verzette tegen onrecht of, zoals op de middelbare school, tegen tuchtmaatregelen. Op tienjarige leeftijd kwam Jan in aanraking met de padvinderij, de huidige scouting. Naar later bleek is dit een belangrijke periode in zijn korte leven geweest. Hij leerde de mensen kennen die hem later bij zijn verzetsdaden hielpen en die hij kon vertrouwen. Ook het onrecht en de dwingelandij van de Duitse bezetters kon Jan niet dulden. Vanaf 1943 werden in Nijmegen regelmatig razzia\u2019s gehouden. Jongemannen werden bij tientallen voor de Arbeidsdienst naar Duitsland afgevoerd. In mei 1943 vertrok Jan van Hoof van huis zonder te laten weten waar hij naartoe ging. Zijn ouders dachten dat hij zou gaan onderduiken. Jan bleek naar \u2019s-Hertogenbosch te zijn gefietst, waar hij zich had laten inschrijven op een Middelbare Technische School (MTS). Leerlingen van de MTS waren vrijgesteld van de Arbeidsdienst. Jan had een inschrijvingsbewijs nodig om zich vrij te kunnen bewegen. In 1943 werd Jan lid van de chemische luchtbeschermingsdienst. Op grond daarvan had hij het recht een \ufb01ets te gebruiken en bij luchtalarm op straat te komen en mocht hij tijdens Sperrzeit (van tien uur \u2019s avonds tot vier uur \u2019s nachts) op straat zijn. Menigmaal vervoerde hij illegale papieren in het gasmasker dat hij bij zich droeg. In het voorjaar van 1943 werd Van Hoof met drie andere aspirant-voortrekkers van de Petrus Canisiusstam als voortrekker ge\u00efnstalleerd. Begin augustus ging hij naar een clandestien verkennerskamp in Venray. Jan was weer even in de sfeer van het bekende verkennersleven en wist de jongens te amuseren met zijn liedjes en zijn blok\ufb02uit. Als lid van de ondergrondse droeg Jan een geheim met zich mee. Zelfs zijn ouders wisten niet waarmee hij bezig was, maar maanden hem toch tot grote voor-\n\n\n\n\n\nzichtigheid. Hij hielp mee met het verspreiden van de illegale bladen Je Maintiendrai en Vrij Nederland . In het vroege voorjaar van 1944 werd hij lid van de spionagegroep Geheime Dienst Nederland, die onder leiding stond van Jules Visser en Jan Puntman. Toen in augustus 1944 de geallieerde tanks een razendsnelle opmars door Belgi\u00eb maakten, bezocht Jan van Hoof ir. Jules Janssen, de leider van de ondergrondse in Nijmegen, om met hem over het behoud van de Waalbrug te praten. Van Hoof bleek tot in de \ufb01nesses op de hoogte te zijn van de manier waarop de springlading en de lontleiding onder de brug waren aangebracht. Janssen vond Van Hoofs plan echter niet praktisch genoeg en adviseerde hem afwijzend. Het geallieerde commando wist aanvankelijk niets van een poging de brug intact te laten. Jan zette echter door, en nadat bij de legerleiding het verzoek was binnengekomen om toch tot iedere prijs de brug te behouden, slaagde hij er op 18 september onder een moordend granaatvuur in \u2013 daar lijkt het althans op \u2013 de lont onklaar te maken van het explosief dat aan de Lentse zijde onder de kleine boog tegen de pijler was aangebracht. Diezelfde dag zag Nijmegen zijn eerste bevrijders, terwijl de Duitsers het stadscentrum en de toegangswegen tot de Waalbrug stevig in handen hadden. Horen en zien vergingen bij het geratel van mitrailleurs en het geregelde inslaan van granaten. Nadat de geallieerden waren teruggeslagen, stichtten de Duitse troepen in het centrum van de stad fosforbranden. De 19de september verliet Jan zijn ouderlijk huis met de geruststellende mededeling dat hij geen gevaarlijk werk meer had te doen en alleen nog een kleine opdracht moest uitvoeren. De opdracht die Van Hoof zichzelf gaf, was het gidsen van Engelse parachutisten vanuit Groesbeek naar de stad. In de Hezelstraat te Nijmegen werd de verkenningswagen waarin hij met twee Engelsen zat, door de Duitsers aangehouden. Er werd geschoten. De twee soldaten sneuvelden, terwijl Van Hoof, die een oranje armband en een Engelse helm droeg, zwaar gewond raakte. Een Duitser riep \u2018Du Partisan\u2019 en schoot Van Hoof door zijn hoofd. Voor zijn verzetsdaden kreeg Jan van Hoof postuum meerdere onderscheidingen, ook in het buitenland. Hij kreeg de Amerikaanse Medal of Freedom en de Engelse Silver Laurel. In 1946 verleende Koningin Wilhelmina hem het Ridderkruis 4e klasse van de Militaire Willemsorde. In de voordracht van 15 juli 1946 door de Minister van Oorlog wordt zijn moedige daad als volgt beschreven:\n\n\u201cHeeft op 18 september 1944 met grote voortvarendheid, voorbeeldige moed en vastberadenheid van de gedurende enkele uren op en om de brug heersende gevechtsomstandigheden gebruik weten te maken om onder imminent levensgevaar en geheel alleen zijn vrijwillig op zich genomen taak tot het buiten werking stellen van het ontstekingsmiddel te volbrengen.\u201d Doordat Van Hoof zijn verzetsdaad alleen pleegde en er nimmer getuigen zijn geweest, waren er twijfels aan de juistheid van de feiten. Dit leidde ertoe dat in 1949 door de Minister van Oorlog een speciale regeringscommissie werd samengesteld met de opdracht na te gaan of aan Van Hoof terecht de hoge onderscheiding was verleend. In het uitgebrachte commissierapport werd geconcludeerd dat de toekenning terecht was. Het absolute bewijs dat Jan van Hoof de verkeersbrug redde, zal nooit te leveren zijn. Wel mag met aan zekerheid grenzende waarschijnlijkheid worden aangenomen dat hij erin geslaagd was op de brug te komen en de draden van de explosieve Duitse ladingen door te knippen. Het staat volgens dr. L. de Jong, eertijds directeur van het Rijksinstituut voor Oorlogsdocumentatie in Amsterdam, bovendien vast dat Van Hoof bergen werk heeft verzet voor twee illegale bladen en dat hij lid is geweest van de actieve spionagegroep Geheime Dienst Nederland. Op 18 september 1945 werd een monument ter nagedachtenis aan Jan van Hoof onthuld. Het bevindt zich bij de pijler van de Waalbrug aan de noordkant. Op het door Jac. Maris ontworpen monument staat een beeltenis van Jan van Hoof op het moment waarop hij de draden van de aan de brug bevestigde springlading onklaar maakt. Op het gedenkteken staat de tekst: \u201cAan Jan van Hoof; zijn medestrijders 18-IX1945 o[ud] str[ijders] Nijmegen\u201d. Hoewel er geen sluitend bewijs is dat Jan van Hoof met zijn eenmansactie de verkeersbrug over de Waal bij Nijmegen voor vernietiging heeft behoed, ontneemt dit niets aan de betekenis van zijn persoon en aan zijn heldhaftige optreden in het verzet.", "Willem van de Poll": "De jurist Willem van de Poll, geboren te Haarlem, bracht zijn lagere-schooljaren door in Borculo en volgde het gymnasium te Zutphen. Zijn rechtenstudie sloot hij in 1840 in Utrecht af met een proefschrift over het huwelijksrecht. Na zijn promotie vestigde hij zich als advocaat te Nijmegen. Zijn vader woonde inmiddels op een buiten te Ubbergen. Zijn loopbaan in de rechterlijke macht begon als kantonrechter te Geldermalsen \n\n\n\n(1843-1855). Een benoeming tot rechter te Tiel volgde in 1855. In datzelfde jaar publiceerde hij een boek: Schets van den watervloed in Gelderland, Noord-Brabant, Utrecht en Zuid-Holland in maart 1855 . Een exemplaar van dit boek mocht hij zelf aan Koning Willem III aanbieden op kasteel Neerijnen. Van de Poll leverde bijdragen van historische aard aan het tijdschrift Gelderland en aan De Tielsche Courant en kreeg spoedig ook nog een benoeming tot schoolopziener. Aan de Ge\u00efllustreerde Almanak leverde hij tussen 1858 en 1864 bijdragen van uiteenlopende aard: bellettrie en studies over schilderkunst en militaire gebeurtenissen. Toen de vacature van president van de rechtbank Nijmegen in 1869 ontstond, solliciteerde hij, maar werd niet benoemd. Zo bleef hij te Tiel tot 1 november 1882, toen hij op eigen verzoek vanwege toenemende doofheid met pensioen ging. Terug in Nijmegen, 67 jaar oud, werd hij benoemd tot archivaris en bibliothecaris van de gemeente. Een vruchtbare publicitaire periode nam een aanvang. Willem van de Poll, die reeds in 1855 was benoemd tot lid van de Maatschappij der Nederlandsche Letterkunde, verdiende zijn sporen op het gebied van de letterkunde en Gelderse geschiedenis: tal van opstellen van zijn hand op het terrein van de folklore en het verleden van de stad Nijmegen verschenen in De Provinciale Geldersche en Nijmeegsche Courant , De Geldersche Volks-almanak en andere tijdschriften. De Inventaris van het oud-rechterlijk archief der gemeente Nijmegen (1890) en de Catalogus van de openbare bibliotheek (1892) verdienen nog aparte vermelding. Tijdens zijn archivariaat was Van de Poll ook raadsman van het College van Regenten van het Oud-Burgeren Gasthuis in kwesties van het Nijmeegs oud-burgerrecht. Zo adviseerde hij in 1895 het College van Regenten onder verwijzing naar een raadssignaat van 11 februari 1722 dat de vader alleen het burgerrecht op zijn wettige kinderen overbrengt, voor zover deze kinderen geboren zijn nadat hun vader het burgerschap heeft verkregen. Het College van Regenten sloot op basis van dit advies derhalve afstammelingen van \u2018onechte\u2019 kinderen uit van het recht om in het Oud-Burgeren Gasthuis te worden opgenomen. Afnemende gezondheid van lichaam \u2013 zijn geest bleef helder tot het laatst \u2013 noopte Willem van de Poll in 1897 zijn ontslag als archivaris en bibliothecaris bij de gemeente Nijmegen in te dienen. Hij bleef echter tot zijn dood over Gelderse geschiedenis publiceren. Hij overleed te Nijmegen 4 januari 1904 en werd herdacht door zijn oud-collega archivaris J.G.C. Joosting\n\n\n\n\nmet de woorden: \u201cToch schijnt \u2019t mij goed, hier er aan te herinneren, dat na zijn overlijden zoowel te Tiel als te Nijmegen zijn herdacht niet alleen de gaven van zijn hoofd, waarbij zijn kennis en smaak werden geroemd, maar ook de gaven van zijn hart, het nobele van zijn karakter.\u201d", "Gerward van Gendt": "De exacte levensloop van Gerward valt niet met zekerheid te reconstrueren. Afgaande op de hoeveelheid en spreiding van de goederen die door hem en zijn directe familieleden zijn geschonken aan kerkelijke instellingen als het klooster Lorsch bij Worms en de Utrechtse Sint-Maartenskerk, mag zijn familie gerekend worden tot de bovenregionale adel. Het zwaartepunt van het goederenbezit blijkt te hebben gelegen in of nabij het Betuwse Gendt. Voor het eerst horen wij over Gerward in 814. Hij behoort dan als clericus tot de geestelijke stand, en schenkt het klooster van Sint-Nazarius te Lorsch goederen in de Betuwe, op de Veluwe \u2013 bossen \u2013 en in het mondingsgebied van de IJssel, waaronder alleen al in Gendt vijf hoeven. Tot de schenking behoorde ook een kerk op een eiland tussen Gendt en de rivier de Waal, en verder dertig onvrijen. In hetzelfde jaar begiftigde Gerwards broer Lantward, vermoedelijk de oudste van beiden, de abdij met goederen, eveneens in Gendt, met de daarop wonende horigen. Verder schonk hij onder meer een hoeve in Beek bij Nijmegen met de erop wonende horige, en een hoeve in Meinerswijk bij Arnhem. Bovendien voegde hij er nog eens 44 onvrijen extra aan toe. De omvang van de schenking doet vermoeden dat beide broers op dat moment over hun erfdeel konden beschikken en dat hun vader Lantward daarom toen overleden was. Waarschijnlijk omstreeks diezelfde tijd heeft Lantward junior van een zekere vrouw Abarhild land in Gendt aangekocht met daarop een kerk, en het geheel\n\n\n\n\n\nvervolgens aan Lorsch geschonken. Wat verbond edelen en grootgrondbezitters aan de Nederrijn met een klooster ver weg in de huidige Duitse deelstaat Hessen? Want Lantward en Gerward waren niet de enigen en evenmin de eersten uit deze contreien die in verbinding stonden met de abdij van Sint-Nazarius. In 793 schonk het echtpaar Walther en Richlint goederen in Valburg en Gendt, in Millingen, en op diverse plaatsen verspreid over de Veluwe, en bovendien 59 onvrijen. In 800 ruilde een zekere Ruthard zijn bezit naast de kerk van Gendt voor een overeenkomstig goed in Erichem bij Buren. Mogelijk was die kerk de Sint-Maartenskerk, die Meginger en zijn vrouw Irinfrid rond diezelfde tijd aan het klooster opdroegen. En deze schenkers waren de enige niet. Kloosters, bij uitstek oorden van gebed, waren bijzonder in trek bij de tallozen die hun zielenheil door royale giften zochten veilig te stellen. Maar kloosters zocht men tevergeefs in het gebied van de Nederrijn. Voor hun vroom bedrijf waren de schenkers aangewezen op verderaf gelegen stichtingen. Een ervan was Lorsch, gesticht omstreeks 760 en in 772 onder de persoonlijke bescherming van Karel de Grote gesteld. Dankzij de aanwezigheid van de koningspalts kan de abdij van Sint-Nazarius in en om Nijmegen een zekere bekendheid hebben gekregen. Vond de overdracht van de door Lantward geschonken goederen plaats in Gendt, die van Gerwards goederen en personen werd voltrokken aan het keizerlijk hof te Aken, het Karolingische bestuurs- en cultuurcentrum bij uitstek. Aangenomen mag worden dat Gerward op dat moment, in 814, deel uitmaakte van de hofkapel van keizer Lodewijk de Vrome. Verondersteld mag worden dat hij te zijner tijd is gaan behoren tot de kring hoog ontwikkelde geestelijken rond keizerin Judith. Aan het hof van Aken sloot Gerward vriendschap met Einhard, die hem later zijn \u2018meest dierbare en zeer geliefde broeder\u2019 noemt. Hij schreef een kort gedicht in disticha dat aan sommige handschriften van diens Leven van Karel de Grote voorafgaat en waarin hij zich tot de keizer richt: \u201cHos tibi versiculos ad laudem, maxime princeps, Edidit aeternam memoriamque tuam Gerwardus supplex famulus, qui mente benigna Egregium extollit nomen ad astra tuum. Hanc prudens gestam noris tu scribere, lector, Einhardum Magni magni\ufb01cum Karoli.\u201d [\u201cDeze versregels tot eeuwige lof en herinnering aan u, hoogste vorst, heeft uw ootmoedige dienaar Gerward voor u geschreven, die in welwillende gezindheid uw edele naam verheft tot de sterren. Gij, lezer, wees u bewust dat de edele Einhard dit leven van Karel de Grote schreef.\u201d]\n\nGerward maakte carri\u00e8re. In 828 noemt Einhard hem palatii bibliothecarius , hofbibliothecaris, eveneens belast met de leiding van de koninklijke bouwactiviteiten te Aken. Dit laatste was eerder een taak van Einhard geweest. Als palatii bibliothecarius had Gerward niet alleen de supervisie over het boekenbezit van de vorst, maar ook over diens archief en andere kostbaarheden. Op weg van Nijmegen naar Aken zou hij volgens Einhard op het koningsgoed Gangelt, ten noorden van het huidige Brunssum, even over de Duitse grens, een vrouw hebben ontmoet die op wonderbaarlijke wijze was genezen. Mogelijk verliep zijn reis via Emmerik, waar Gerward op 7 februari ten overstaan van meer dan dertig getuigen een grote schenking uit zijn voorvaderlijk erfgoed deed aan de Utrechtse Sint-Maartenskerk, niet alleen goederen, voor zover te traceren in de Gelderse Achterhoek, maar ook 38 onvrijen die met name worden genoemd. Op zijn beurt was een priester ( presbiter ) Gerward tien jaar later in Duiven getuige bij een schenking door een zekere graaf Rodgar aan dezelfde kerk. Het gaat hier om goederen in dezelfde streken waar ook Gerward van Gendt gegoed was geweest, en een gelijkstelling van de laatste met de als getuige genoemde priester lijkt niet te gewaagd. V\u00f3\u00f3r of uiterlijk in 838 zou Gerward dan de priesterwijding hebben ontvangen. Men mag zich de vraag stellen of hij in dat jaar nog aan het Akense hof verbleef. Zijn naam komt m\u00e8t die van zijn broer Lantward voor onder de monniken van het klooster Lorsch ten tijde van abt Adalung in het verbroederingsboek van de abdij Reichenau. Adalung was abt van 804 tot zijn overlijden op 24 augustus 837. Gerward en zijn broer\n\n\n\nzouden dus v\u00f3\u00f3r die laatste datum hun intrede in het klooster hebben gedaan. In 828 zal Gerward nog geen monnik van Lorsch zijn geweest; hij beschikte nog over zijn voorvaderlijk erfgoed \u2013 wat hij als monnik niet kon \u2013 en hij schonk zijn goederen niet aan het klooster van Sint-Nazarius maar aan de Utrechtse bisschopskerk. In 830 was hij in ieder geval nog aan het hof verbonden en had daar een hoge positie. Ergens tussen dat jaar en 840 deed Gerward \u2013 overigens tevergeefs \u2013 een oproep aan Einhard, die zich, ver van het hofrumoer, in de door hem gestichte abdij Seligenstadt aan de Main had teruggetrokken, gehoor te geven aan de keizerlijk wens naar Aken terug te keren. Het meest voor de hand liggend is daarom dat Gerward in de loop van de jaren \u201930, maar in ieder geval v\u00f3\u00f3r 837, in Lorsch is ingetreden. Het is overigens geenszins uit te sluiten dat zijn abt hem toestond zijn belangrijke ambt aan het hof voort te zetten. In dat geval zal hij mogelijk tot het overlijden van Lodewijk de Vrome in 840 in Aken zijn gebleven. Maar ook daarna vestigde hij zich niet in Lorsch, of hooguit voor korte tijd. Gerward keerde terug naar Gendt. Aangenomen mag worden dat hij door zijn abt was aangesteld als praepositus , als beheerder van de goederen die het klooster daar en in het overige Nederrijngebied in de loop der jaren verworven had, onder meer in de Lijmers, de Betuwe, de Veluwe en Noord-Brabant. De verbinding van bestuurlijke capaciteiten met kennis en belangstelling voor de letteren, bij Gerward aan het hof in Aken aan het licht gekomen, lijkt zich tijdens zijn hernieuwd verblijf te Gendt opnieuw te openbaren. Naast zijn veronderstelde bezigheden als beheerder van het Lorscher kloostergoed ter plaatse, toonde hij zich ook in Gendt actief op het terrein van de schriftcultuur. In Rome, in de Vaticaanse bibliotheek, bevinden zich in een tweetal verzamelhandschriften vier bibliotheekcatalogi van Lorsch, alle ontstaan tussen omstreeks 830 en 850. Aan het slot van de derde catalogus, die omstreeks dat laatste jaar kan zijn samengesteld, maar waarvan het overgeleverde afschrift met enige aanvullingen op omstreeks 860 wordt gedateerd, zijn werken toegevoegd die op het moment dat de catalogus werd samengesteld, nog geen deel uitmaakten van de kloosterbibliotheek. De passage wordt ingeleid met: Hos libros repperimus in Gannetias, quos Geruuardus ibidem reliquit et ab inde huc illos transtulimus , \u201cDeze boeken hebben wij aangetroffen te Gendt, welke Gerward daar achterliet en die wij vandaar hier naartoe hebben gebracht\u201d. Het gaat om een twintigtal banden, de voor die dagen indrukwekkende priv\u00e9-bibliotheek van Gerward van Gendt. Sommige banden bevatten meerdere werken, eenmaal is een werk over twee banden verdeeld. Het exacte aantal banden is niet met zekerheid vast te stellen. Gerwards bibliotheek zal, naar men mag aannemen, in meer of mindere mate een afspiegeling zijn geweest van de belangstelling van haar bezitter. Ze bevatte vooral theologisch werk. Het lijstje van Gerwards boeken vermeldt een volledige bijbel, delen ervan, zoals de Oudtestamentische boeken Job, Tobit, Ezra, Ester, de Makkabee\u00ebn, het hooglied en de profeten, en verder de Handelingen der Apostelen. Daarnaast zijn er bijbelcommentaren van Hieronymus, Augustinus, Gregorius de Grote en Beda. Gerward bezat bovendien de verhandeling over de drie-eenheid van Hilarius van Poitiers, twee werken van Nicetas van Remesiana, een jongere tijdgenoot van Hieronymus, van Hieronymus zelf De viris illustribus , werk van Johannes Chrysostomus, talrijke grotere en kleinere geschriften van Augustinus, waaronder diens De disciplina christiana en De civitate Dei , Eugippius\u2019 uittreksels uit Augustinus, van Cassiodorus de Institutiones , en van Beda onder meer De templi aedi\ufb01catione . Ook was er de levensbeschrijving van Augustinus door diens tijdgenoot Possidius van Calama. Veel minder omvangrijk is de categorie historisch werk. Gerward bezat de Historiarum adversum paganos libri septem , de \u2018Zeven boeken van geschiedenissen tegen de heidenen\u2019, het apologetisch werk van Augustinus\u2019 tijdgenoot Orosius. Orosius had bij de samenstelling gebruikgemaakt van een uittreksel, in de 3de eeuw door Justinus samengesteld van de Historiae Philippicae , een historisch overzicht in 44 boeken van de volken rond de Middellandse Zee, van de hand van Pompeius Trogus. Als Pompeii historiarum libri XLIIII is Justinus\u2019 excerpt ook in de inventaris van Gerwards boekerij opgenomen. Tenslotte vermeldt de lijst van Gerwards boeken nog een Vergiliushandschrift, mogelijk de zogeheten Vergilius Palatinus in de bibliotheek van het Vaticaan uit de 5de of 6de eeuw. Enkele andere werken uit Gerwards bibliotheek zijn in ieder geval bewaard gebleven en berusten tegenwoordig eveneens in de bibliotheek van het Vaticaan. Het gaat om vier banden met werk van Nicetas, Hieronymus en Augustinus. \u00c9\u00e9n ervan stamt uit Itali\u00eb en dateert uit de 6de eeuw. Een ander, van Augustinus, bevat de aantekening: liber Geruuardi quem ei scripsit Flotbertus clericus suus , \u2018boek van Gerward dat zijn klerk Flotbert voor hem heeft afgeschreven\u2019. Gerward liet dus boeken voor eigen gebruik vervaardigen. Enkele \n\n\n\nbanden waren vrijwel zeker afkomstig uit de bibliotheek van Lodewijk de Vrome, die na de dood van haar eigenaar, in 840, verspreid raakte. Het heeft er bovendien alle schijn van dat Gerward in zijn Gendtse jaren als annalist actief is geweest. Het eerste deel van de zogeheten Annales Xantenses , het gedeelte dat de jaren 790 tot en met 860 beslaat, kan met grote waarschijnlijkheid aan hem worden toegeschreven. Een tweede, onbekende, auteur, mogelijk werkzaam in of om Keulen, zou dan Gerwards tekst hebben bewerkt en hebben voortgezet tot en met het jaar 873. Voor Gerwards auteurschap pleiten verschillende zaken. De eerste annalist is ge\u00efnteresseerd in het wel en wee van het Karolingische vorstenhuis. Ook bericht hij vaak uitvoeriger dan andere bronnen over de Noormanneninvallen in de Lage Landen. Zo vermeldt hij onder het jaar 846:\n\n\u201cNaar gewoonte hebben de Noormannen Oostergo en Westergo verwoest en hebben zij Dorestat en twee andere dorpen in brand gestoken onder de ogen van keizer Lotharius toen hij in de burcht Nijmegen was maar er niet in slaagde het misdrijf te straffen.\u201d\n\nEn uit het jaar daarop weet hij te melden:\n\n\u201cVoor het overige hebben de Noormannen alom de Christenen gebrandschat en hebben zij oorlog gevoerd tegen de graven Sigirus en Liutharius, en vanaf Dorestat hebben zij negen mijlen stroomopwaarts geroeid tot Meinerswijk en zijn, na er geplunderd te hebben, teruggekeerd.\u201d\n\nIn Meinerswijk bezat Lorsch goederen, eertijds geschonken door Gerwards broer Lantward. De eerste annalist is ook op de hoogte van gebeurtenissen in en om Worms, waar Gerwards abt Samuel van het nabije Lorsch bisschop geworden was. Deze en andere zaken pleiten voor Gerwards auteurschap van de Annales Xantenses . De verregaande beknoptheid van de Annales Xantenses over de jaren 852 tot en met 860 doen vermoeden dat de auteur \u2013 door ziekte, door ouderdom, door de chaos veroorzaakt door het optreden van de Noormannen of wellicht door dat alles tegelijk \u2013 niet meer in staat was zijn werk naar behoren bij te houden. Aangenomen wordt dat Gerward in of kort na dat laatste jaar is overleden, waarna zijn boekerij naar het klooster van Sint-Nazarius verhuisde. Gerward van Gendt was zonder twijfel een hoog ontwikkeld man met organisatorische kwaliteiten. Zijn intellectuele kwaliteiten maakten hem tot de vertegenwoordiger bij uitstek van de Karolingische renaissance aan de Nederrijn.", "Steven van Bronkhorst": "\u201cOf ik mijn journaal al of niet zal continueren, weet ik niet \u2013 alles is nog confuus en wat er van mij worden moet, donker. Ik beveel mij in de protectie van Uwe Excellentie.\u201d Het is 1 december 1813: de Pruisen verjagen \n\n\n\nde Fransen uit Nederland en gaan daarbij niet zachtzinnig te werk. Van Bronkhorst verslaat de gebeurtenissen in zijn woonplaats in briefvorm gericht aan (vermoedelijk) R.J. Schimmelpenninck. Hij voelt zich eerder journalist dan auteur die in die decembermaand verslag van de gebeurtenissen doet. Zijn sobere, minutieuze verslag verraadt de rasverteller. Van Bronkhorst heeft zijn hele leven van de pen geleefd, van zijn eigen pen als auteur en ambtenaar, of van die van anderen als uitgever of courantier. Over zijn vroegste jeugd weten we niet meer dan dat hij opgroeide in een hervormd gezin. Hij werd \u2013 nauwelijks twintig \u2013 actief lid van het Arnhemse patriotse genootschap met de zinspreuk \u2018Aan \u2019t nut van \u2019t algemeen, aan \u2019t heil van stad en land, zij steeds deez\u2019 broedrenkring door trouw en deugd verpand\u2019. Voor dit genootschap voerde Van Bronkhorst de correspondentie ten behoeve van het Nationale Fonds dat de democraat Robert Jasper van der Capellen tot de Marsch voor de bewapening van de landelijke patriotse beweging had opgericht. Van Bronkhorst werd, bij verkiezing, directeur van de Arnhemse afdeling. Nauwkeurig bracht hij keer op keer Van der Capellen tot de Marsch van de laatste stand van zaken op de hoogte. In 1787 sloot Van Bronkhorst zich met tientallen stadgenoten aan bij de Gelderse Brigade, die te Utrecht was gelegerd. Voordat de Brigade tegen de stadhouderlijke troepen kon worden ingezet, hadden Pruisen in september van dat jaar de Republiek al bezet. Een jaar later werd hij \u2018voor eeuwig\u2019 uit Gelderland verbannen, onder meer omdat hij zich aan \u2018ongeoorloofde correspondentie\u2019 had schuldig gemaakt. Hij had in geschrifte de Arnhemse magistraat gekappitteld nadat deze een korporaal, schuldig aan moord, vrijuit had laten gaan. Zijn brieven over deze kwestie aan een Utrechtse patriotse commandant werden onderschept. Maar voordat Van Bronkhorst kon worden gearresteerd was hij al gevlucht naar de Zuidelijke Nederlanden. Hij huwde te Antwerpen op 12 juli 1789 met Anna Sophia van Riemsdijk (geboren Arnhem 30 september 1762), dochter van een Arnhemse koopman. Hij had haar omstreeks 1785 leren kennen. Een jaar later treffen we hen beiden in Bergen op Zoom aan, waar de burger Van Bronkhorst met zijn eveneens gevluchte zwager, W.C.P. van Riemsdijk, een uitgeverij begon. Daarnaast werd hij medeoprichter van de Bergse afdeling van het Nut van het Algemeen, en mede-initiatiefnemer van een spin-, brei- en leerschool voor arme kinderen. Hij bleef ook politiek actief; zo was hij president van de burgersoci\u00ebteit De Eendracht . Na de bezetting van de Republiek door de Fransen in 1795 werd hij voorzitter van het Bergse Comit\u00e9 R\u00e9volutionaire, dat uit De Eendracht was ontstaan. De verdienste van het Comit\u00e9 was, zoals Van Bronkhorst dat later uitdrukte, dat het \u2018in de bres gesprongen is voor de instandbrenging eener gewettigde volksrepresentatie, hetgeene de revolutie van het gehele marquizaat ten gevolge heeft gehad\u2019. In april vonden de verkiezingen voor de municipaliteit plaats en werd Van Bronkhorst voorzitter. Dat zou hij tot juni 1797 blijven. De nieuwe voorzitter kwam al na een maand in con\ufb02ict met De Eendracht . De soci\u00ebteit nodigde de municipaliteit uit om een groot feest te organiseren \u2018om de heugelijke alliantie met onse Franse verlossers geslooten\u2019 luister bij te zetten. De municipaliteit besloot echter het feest zelf \u2013 onder eigen auspici\u00ebn \u2013 te organiseren. Van Bronkhorst werd in juni representant voor Bergen op Zoom in de Vergadering van Provisionele Representanten van het Volk van Brabant ter Staten-Generaal, vermoedelijk verheugd dat hij de lokale politiek kon verlaten. Maar de Brabantse volksrepresentanten kozen uiteindelijk voor ingezetenen: Van Bronkhorst was weliswaar Bergs burger, maar werd als Geldersman beschouwd. Toen hij besefte dat zijn Gelderse afkomst een verdere politieke carri\u00e8re in het Brabantse in de weg stond, richtte hij zich meer en meer op het uitgevers- en drukkersvak. Wel nam hij nog tot eind 1796 het ambt van tweede stadssecretaris waar. Hij kreeg in mei 1795 toestemming om de Courier van Bataafs Brabant te drukken en schrijfbenodigdheden te verhandelen. De Courier gaf hij samen met de dichter/drukker Servaas van de Graaf (1757-circa 1810) uit. Zijn Bergs stadssecretariaat verruilde hij in maart 1797 voor dat van Arnhem; anderhalf jaar, tot maart 1798, oefende Van Bronkhorst die functie uit. Twee maanden daarvoor hadden radicale unitarissen, voorstanders van een centraal bestuurde eenheidsstaat, in de Nationale Vergadering de macht gegrepen. In een snel tempo volgden de verschillende besturen, de zogenoemde \u2018Intermediaire Besturen\u2019, elkaar op. Tussen februari 1798 en maart 1799 was Van Bronkhorst achtereenvolgens lid, secretaris en voorzitter van het Tweede Intermediair Bestuur van Gelderland. Daarna volgden verschillende benoemingen, onder meer als lid van de Commissie van Policie (=openbare orde) en de Commissie van de Buitenlandse Correspondentie. De laatste commissie was belast met het signaleren van staatsgevaarlijke activiteiten en het nemen van preventieve maatregelen, waarbij het leger of de burgerwacht kon worden ingeschakeld. De departementen\n\n\n \n\n\n\nwaren inmiddels in kleinere bestuurseenheden, ringen, verdeeld. Tot 1802 zou Van Bronkhorst de ring Arnhem in het gewestelijk bestuur vertegenwoordigen. In die jaren maakte hij van zes van de negen fungerende commissies deel uit. Hij hield zich bezig met allerlei kwesties, zoals hulp bij overstromingen, de reorganisatie van de tuchthuizen en pensioenvoorzieningen voor oudmilitairen. Hij was een van de gewestelijke bestuurders die op verschillende plaatsen, vooral in de Achterhoek, Oranjegezinde rellen moest onderdrukken. In die functie was hij mede verantwoordelijk voor de executie van de bekende Johanna freule van Dorth, die in juni 1799 te Winterswijk werd gefusilleerd. Wie zijn commissiewerkzaamheden doorneemt ziet dat hij vooral werd ingezet bij conflicten met gemeenten. Hij verrichtte ook redactiewerkzaamheden: van alle gedrukte publicaties van het departementaal bestuur werd de uiteindelijke versie meestal door Van Bronkhorst gecorrigeerd. Soms had hij daar dagen werk mee, want de gewestelijke bestuurders produceerden enorme hoeveelheden regelen wetgeving. Toch zag hij kans het schrijven en besturen te combineren. Zo verscheen in 1801 zijn cantate De Vrede , en trad hij een jaar later toe tot het bestuur van zojuist opgerichte Arnhemse tekenschool Kunstoefening , was medeoprichter van de Arnhemse afdeling van de Maatschappij tot Nut van het Algemeen. Bovendien was hij een van de drie leden van de plaatselijke schoolinspectie, en had in die functie invloed op de totstandkoming van het eerste stedelijk schoolreglement. Met de Staatsregeling van 1801 kregen de departementen hun zelfstandigheid terug. Van het uit twaalf leden bestaande (gekozen) bestuur werd Van Bronkhorst in 1803 een van de twee commiezen, die voornamelijk tot taak hadden de beide secretarissen bij te staan. Na enkele jaren bureauwerk trok het schrijversvak hem toch weer. Als redacteur van de departementale Geldersche Courant kwam hij in 1804 in conflict met het gewestelijk bestuur met betrekking tot een niet geverifieerd bericht over de Zweedse koning. Het werd een voorlopig eind voor krant en redacteur. Toen een keizerlijk decreet van 1810 bepaalde dat in elk departement slechts \u00e9\u00e9n politiek nieuwsblad (onder strenge censuur) mocht verschijnen, greep Van Bronkhorst opnieuw zijn kans om als redacteur werkzaam te zijn. Achtereenvolgens verschenen de tweetalige Feuille politique, Journal politique en het Departementaal Dagblad , waarvan de uitgave aanvankelijk werd opgedragen aan Van Bronkhorst en de Arnhemse stadsleraar Jean Louis Rapin de Thoyras. Toen de laatste in 1812 ontslag vroeg en kreeg, werd Van Bronkhorst alleen met de directie belast. De drie bladen zijn te beschouwen als de voorlopers van de huidige Arnhemsche Courant , waarvan Van Bronkhorst ook de eerste redacteur zou worden. Enkele jaren zou hij dat blijven, toen hij opnieuw een niet geverifieerd en niet aan de censuur onderworpen bericht over de Oostenrijkse oorlogsverklaring aan Frankrijk overnam uit een van de zogenoemde \u2018Feuilles \u00e9trangeres\u2019. Het kostte hem enige dagen celstraf. Over dit geval verscheen zijn Mijne lotgevallen in de maanden augustus en september 1813 met eenige bijdragen wegens de Staatsgevangenis te Amsterdam en de gesteldheid dier Hoofdstad in dat merkwaardig tijdvak (Zutphen 1815), dat eerder leest als een zegetocht door Nederland dan een verslag van een verblijf in de gevangenis. Aan het eind van dat jaar treffen we hem aan als oorlogscorrespondent, die niet alleen de verschrikkingen van de oorlog versloeg. Hij verkeerde ook in onzekerheid of hij het redacteurschap mocht voortzetten, en \u2013 toen dat het geval bleek \u2013 vreesde hij vervolgens journalistiek aan banden te worden gelegd. Hij zocht en vond ander werk: commissaris van politie te Arnhem, dat hij tot zijn dood zou blijven. Hij schreef een tweede cantate, De liefde tot het Vaderland , die in 1814 door het bekende gezelschap van Ward Bingley ten gehore werd gebracht. In 1824 verscheen zijn Omstandig verslag van de moord, gepleegd aan Mevrouw Gijsberta van der Wiel (Arnhem 1824), waarin hij vol trots beschreef hoe hij de moord had opgelost en de dader (C.G. Donner, een huisgenoot van het slachtoffer) op het schavot had gebracht. Het verslag was ook een oefening, zoals hij schreef, \u2018in het groote boek, DEN MENSCH\u2019. Van Bronkhorst\u2019s zelfbeeld in het Voorberigt van het Omstandig verslag is typerend voor de kern van de romantiek: het balanceren tussen gevoel en ratio. Hij gaf toe bij het concipi\u00ebren van dat boek voortdurend te zijn begaan met de mens Donner en diens nabestaanden, maar vooral wilde schrijven over de misdadiger, de moordenaar Donner. Financieel heeft zijn pen hem niet veel opgeleverd. Bij zijn dood in oktober 1826 liet hij niets na.", "Alpertus van Metz": "Voor vrijwel alles wat wij over Alpertus\u2019 leven kunnen achterhalen \u2013 en veel is dat niet \u2013, zijn wij aangewezen op diens eigen werk. Aangenomen mag worden dat hij afkomstig was uit het Neder-Rijngebied en mogelijk nog ten tijde van bisschop Diederik I van Metz (965984), die uit dezelfde streken stamde, monnik is geworden in diens bisschopsstad, vermoedelijk in het Sint-Vincentiusklooster. Later zou hij zich dan weer binnen het diocees Utrecht hebben gevestigd, waarschijnlijk in Tiel, waar hij als kanunnik deel kan hebben uitgemaakt van het Sint-Walburgsstift. Uit het werk van Alpertus blijkt een zekere vertrouwdheid met klassieke stijlmiddelen en tevens een zekere belezenheid. Opmerkelijk is het grote aantal veelal indirecte ontleningen aan Caesars Commentarii de bello Gallico , waarvan het Sint-Vincentiusklooster blijkens een 11de-eeuwse bibliotheekcatalogus een exemplaar bezat. Andere klassieke auteurs die in Alpertus\u2019 werk hun sporen hebben nagelaten, zijn de geschiedschrijvers Sallustius en Livius, de blijspeldichter Terentius, Cicero en de satiredichter Juvenalis. Verder heeft Alpertus ontleend aan de vroeg-christelijke auteurs Sulpicius Severus en paus Gregorius de Grote, en aan de zogenaamde Annales Einhardi . Daarnaast zijn er ontleningen aan de bijbel. Alpertus schrijft in een boeiende stijl, al laat zijn beheersing van de Latijnse grammatica en syntaxis te wensen over. Twee werken kunnen met zekerheid aan Alpertus worden toegeschreven. Allereerst een beschrijving van de laatste levensjaren van Diederik I van Metz, door de auteur \u2018onze bisschop\u2019 genoemd. Het fragment dat bewaard is gebleven en dat waarschijnlijk het grootste deel van het oorspronkelijke werkje omvat, is vooral een verklaring en een verontschuldiging van de politieke misstap van de overigens in Alpertus\u2019 ogen voortreffelijke bisschop, die na de dood van keizer Otto II weigerde diens minderjarige zoontje, de latere Otto III, te erkennen, maar partij koos voor de usurpator Hendrik van Beieren. Het geschrift is opgedragen aan abt Constantijn van het Sint-Symphorianusklooster te Metz en dateert vermoedelijk van vrij kort na het overlijden van Diederik in 984. Van meer belang voor de Nederlandse geschiedenis en meer specifiek voor het huidige Gelderland en het aangrenzende Duitse gebied is het uit twee boeken bestaande werk De diversitate temporum . De titel is misschien gekozen naar analogie van die waaronder het Caesarhandschrift van Sint-Vincentius bekend stond: De narrationibus temporum , letterlijk: \u2018Over de vertellingen der tijden\u2019. Ook Alpertus noemt zijn werk een narratio . In de proloog licht hij de door hem gekozen titel als volgt toe. Hij heeft \u2018een boekje over de mensen van onze dagen\u2019 ( libellum de nostrorum dierum hominibus ) samengesteld, waarin diversa , \u2018uiteenlopende zaken\u2019, zijn verzameld. Alpertus schrijft dus eigentijdse geschiedenis en hij heeft daarbij geen \n\n\n\n\nvolledigheid nagestreefd. Het werk, opgedragen aan bisschop Burchard van Worms (1000-1025), heeft hij bewust selectief gehouden om geen ergenis te wekken bij zijn eminente lezer, die wel belangrijker zaken om handen had. Omvangrijk is De diversitate dan ook niet. In het enige handschrift waarin de complete tekst is overgeleverd, beslaat deze nog geen tien, zij het dicht beschreven bladzijden, in de jongste gedrukte editie zo\u2019n vijftig pagina\u2019s. Hoofdthema van De diversitate is de strijd tussen de adellijke rivalen Wichman en Balderik, waarin de echtgenote van de laatste, Adela, in Alpertus\u2019 verslag de rol krijgt toebedeeld van de aartsintrigante die door haar ongebreidelde heerszucht elke verzoening in de weg staat. De gebeurtenissen spelen zich vooral af rond Elten en in het aangrenzende Duitse Rijnland. Maar ook beschrijft Alpertus de laatste Vikingtochten in het Nederlandse rivierengebied: de plundering van Tiel (1006) en de bedreiging van de bisschopsstad Utrecht, waarbij de inwoners de eigen koopmanswijk in brand staken (1007). Hij tekent ons een levendig beeld van het leven der Tielse kooplieden en doet vrij gedetailleerd verslag van de strijd aan de Merwede, toen de Hollandse graaf Dirk III het op keizerlijk bevel tegen hem uitgezonden leger, aangevoerd door hertog Godfried van Neder-Lotharingen, op smadelijke wijze versloeg (1018). Aan het eind van het eerste boek is een uitvoerige beschrijving ingelast van de laatste jaren van graaf Ansfried, die na een martiaal leven in dienst van de keizer bisschop van Utrecht werd en monnik in het door hemzelf gestichte kloostertje Hohorst nabij het latere Amersfoort. Geheel buiten dit kader vallen een hoofdstuk over de bemoeienissen van keizer Hendrik II met het koninkrijk Bourgondi\u00eb en het in directe rede weergegeven dispuut tussen een voormalig geestelijke die tot het Jodendom was overgegaan, en een hofgeestelijke van de genoemde vorst. De aanduiding diversa is dus inderdaad van toepassing. Anders dan het fragment over bisschop Diederik is Alpertus\u2019 De diversitate redelijk exact te dateren: de auteur moet zijn werk tussen 1012 en 1024/25 hebben afgesloten. Als plaats van ontstaan lijkt Tiel de beste papieren te hebben. De geschriften van Alpertus hebben in de middeleeuwen geen grote verspreiding gekend. De tekst van De diversitate is, zoals hierboven opgemerkt, slechts in \u00e9\u00e9n handschrift volledig bewaard gebleven, tezamen met het fragment over Diederik I van Metz. Van het zojuist genoemde dispuut tussen jood en christen bestaat nog een tweede manuscript. De beschrijving die Alpertus geeft van de laatste levensjaren van bisschop Ansfried, werd bovendien als een zelfstandig werk bewaard in de Utrechtse Sint-Paulusabdij. Het handschrift zelf is verloren gegaan, maar er bestaat een 17de-eeuwse editie. Mogelijk doelt de onbekende auteur van de 12de-eeuwse levensbeschrijving van bisschop Meinwerc van Paderborn op deze \u2018Utrechtse\u2019 versie, wanneer hij het bestaan van een levensbeschrijving van bisschop Ansfried signaleert. De eveneens anonieme auteur die kort na de dood van bisschop Burchard van Worms in 1025 diens leven beschreef, heeft overvloedig aan De diversitate ontleend. Sigebert van Gembloux, die in 1111 zijn wereldkroniek be\u00ebindigde en geruime tijd in het Sint-Vincentiusklooster te Metz verbleef, benutte zowel De diversitate als het fragment over bisschop Diederik. Bovendien \n\n\n\nnoemt hij Alpertus als auteur van De diversitate in zijn Catalogus de viris illustribus en typeert het werk als \u2018kort maar niettemin geschikt\u2019. Alpertus baseerde zich voor de zaken die hij beschreef niet aanwijsbaar op literatuur. Wat hij meedeelt heeft hij veelal van horen zeggen. In De diversitate is sprake van \u2018onze betrouwbare zegsman\u2019. Aan veel van \u2018wat men over Adela vertelde\u2019, wil Alpertus maar \u2018stilzwijgend voorbijgaan\u2019. Over Liutgardis, de hooggeprezen abdis van Elten, heeft hij \u2018talrijke gesprekken\u2019 gevoerd. In zijn geschrift over bisschop Diederik deelt hij mee dat hij de gegevens over diens laatste levensjaren heeft vernomen van een trouwe volgeling van de bisschop. De directe beschrijving van het leven der Tielse kooplieden in De diversitate doet eigen ondervinding vermoeden. Alpertus maakt doorgaans een betrouwbare indruk. Er wordt beweerd dat de abdis van Elten op instigatie van haar zuster, de genoemde Adela, is vergiftigd, maar Alpertus onthoudt zich van een oordeel omdat hij te weinig over de zaak weet. Dat wil niet zeggen dat de auteur vrij is van subjectiviteit. Integendeel, hij heeft uitgesproken sympathie\u00ebn en antipathie\u00ebn. Ondanks zijn politieke misstap staat bisschop Diederik bij hem hoog in het vaandel, anders dan bij zijn tijdgenoot Thietmar van Merseburg. Ansfried is een clich\u00e9-heilige zonder enige smet, terwijl de auteur telkens wanneer hij Adela ten tonele voert, zijn pen in gal lijkt te dopen. Voor de levenswijze van de Tielse kooplieden heeft hij geen goed woord over. Ruwe klanten zijn het die om het minste meineed plegen, echtbrekers en dronkelappen. Graven als Lambert van Leuven en Dirk III van Holland zijn in zijn ogen ordinaire rovers. Niettemin is Alpertus voor veel wat hij in De diversitate beschrijft, onze enige getuige. Zonder hem zou de Noord-Nederlandse geschiedenis van rond het jaar 1000 beslist minder kleurrijk zijn.", "Christine Mohrmann": "Christine Mohrmann was de dochter van Agnes Wreesman, behorend tot een gegoede Groningse katholieke familie van winkeliers, en van Benedikt Mohrmann, een te Dokkum uit een katholieke familie van Westfaalse herkomst geboren agent in manufacturen. Het echtpaar Mohrmann-Wreesman, gehuwd op 3 juni 1902, vestigde zich te Groningen. Christine was het oudste kind; na haar werd nog een zoon, Antoon, geboren. Moeder Agnes is jong gestorven. Christine heeft in 1914 enige tijd in Den Haag doorgebracht, waar zij in contact stond met familieleden die sterk Frans geori\u00ebnteerd waren. Haar vertrouwdheid met de Franse taal en cultuur nam hier haar aanvang. Teruggekeerd in Groningen werd zij leerlinge van het Praediniusgymnasium aldaar, ondanks de protesten van de pastoor van de parochie, die vond dat een katholiek meisje niet op zo\u2019n neutrale school thuishoorde. Christine was een voortreffelijk gymnasiaste. De rector van Praedinius was de classicus P. C. Groeneboom, en hoewel ze slechts \u00e9\u00e9n jaar leerlinge van het Gronings gymnasium is geweest, dankte zij mede aan hem haar bijzondere liefde voor de klassieke talen. Zij bleef in vriendschap met hem verbonden, en het deed hem in later jaren genoegen dat hij haar met haar successen op het terrein van de klassieke wetenschap kon gelukwensen. Omstreeks 1917 verhuisde de familie van Groningen naar Rozendaal bij Arnhem. Aan het Stedelijk Gymnasium te Arnhem zette Christine haar gymnasiale opleiding voort en behaalde ze in 1922 het eindexamen. Het stond vast dat ze de universitaire studie klassieke talen zou volgen, en omdat de stichting van de R.K. Universiteit Nijmegen aanstaande was, werd besloten dat ze eerst de Utrechtse universiteit zou bezoeken, en, zodra in Nijmegen de universiteit van start zou gaan, haar studie daar zou voortzetten. In Utrecht volgde ze de colleges over antieke cultuur van docent Jozef Schrijnen, die \u2013 priester van het bisdom Roermond en doctor klassieke talen van de Katholieke Universiteit van Leuven \u2013 bekendheid in de Nederlandse klassieke wereld had verworven. In 1923 werd Schrijnen hoogleraar Latijn aan de Katholieke Universiteit Nijmegen, waarvan hij tegelijk de eerste rector magnificus werd. Christine volgde hem naar Nijmegen, \n\n\n\nen ook haar vader en broer verhuisden in dat jaar naar die stad. Nijmegen is sindsdien haar woonplaats geweest, en hoewel ze steeds herinneringen aan haar Groningse jeugd heeft bewaard, voelde ze zich toch, ook vanwege het wetenschappelijke werk dat ze in en vanuit Nijmegen verrichtte, volop Nijmeegse. In haar studie kwam ze in nauw contact met Schrijnen, die haar grote capaciteiten ontdekte en haar introduceerde in de wereld van de wetenschap. Hij werd haar promotor, en onder zijn leiding, en samen met hem, werkte ze op een nog onontgonnen studiegebied, de invloed van het christendom op het Grieks en Latijn in de eerste eeuwen van onze jaartelling. De nadruk lag vooral op het Latijn. Het is met name de studie van het oudchristelijk Latijn, die als Nijmeegs specialisme in de wereld der klassieke studies, ook ver buiten Nederland, bekend werd onder de naam \u00c9cole de Nim\u00e8gue, de Nijmeegse School. Het is deze Nijmeegse School die aan de jonge universiteit haar eerste grote, ook internationale bekendheid gaf. In 1928 deed Christine Mohrmann cum laude haar doctoraalexamen klassieke letteren. In 1932 promoveerde zij cum laude op een studie over de taal van de Latijnse kerkvader Augustinus, die in Noord-Afrika leefde en werkte in de laatste decennia van de 4de en de eerste decennia van de 5de eeuw. Samen met Schrijnen schreef ze daarna een belangrijk werk over de taal van bisschop Cyprianus, eveneens Noord-Afrikaan, die halverwege de 3de eeuw zijn brieven en pastorale geschriften publiceerde. Ze was in die jaren tevens lerares aan gymnasia in Venray en Nijmegen, en in het kader van dat werk verzorgde ze ook nog een serie publicaties, gericht op het onderwijs in de klassieke talen in scholen van het voorbereidend wetenschappelijk onderwijs. Bovendien leverde ze geregeld bijdragen vanuit haar vakgebied als wetenschappelijke informatie voor de ge\u00efnteresseerde lezer van de katholieke dagbladpers. In haar sterke katholieke geloofsovertuiging achtte zij het haar plicht mee te werken aan het opheffen van het in die jaren veelbesproken tekort der Nederlandse katholieken op het terrein van de wetenschap. Jozef Schrijnen zag in Christine Mohrmann zijn aangewezen opvolgster, en hij heeft tijdens zijn laatste levensjaren \u2013 hij wist dat zijn gezondheid gevaar liep \u2013 pogingen in het werk gesteld om haar benoeming veilig te stellen. Maar voor de Radboudstichting, het bestuur van de universiteit met het Nederlands episcopaat als beslissende instantie, was een vrouwelijke hoogleraar ondenkbaar. Schrijnens actie te harer gunste kwam tot binnen de muren van het Vaticaan, maar veranderde niets aan de houding van de bisschoppen. Toen Schrijnen begin 1938 nog onverwacht stierf, kwam ze niet voor de opvolging in aanmerking. Ze was ondertussen wel als privaatdocente voor Oudchristelijk en Vulgair Latijn aangesteld ter assistentie van de hoogleraar Latijn aan de Rijksuniversiteit te Utrecht, een benoeming die in 1943 omgezet werd in een lectoraat. In 1946 volgde een lectoraat aan de Gemeentelijke Universiteit van Amsterdam, dat in 1955 tot een buitengewoon hoogleraarschap werd opgevoerd. Ondertussen had zich, tijdens en na de oorlogsjaren, een omslag voltrokken in mentaliteit en beleid van de Radboudstichting. In 1952 werd Christine Mohrmann, tot grote voldoening van katholiek \u2013 en wetenschappelijk \u2013 Nederland, in Nijmegen benoemd tot buitengewoon hoogleraar Oudchristelijk, Vulgair en Middeleeuws Latijn; in 1961 werd die benoeming in een gewoon hoogleraarschap omgezet. Vanwege haar aanstelling in Nijmegen heeft ze haar leeropdracht in Utrecht teruggegeven. Tot aan haar emeritaat in 1973 vervulde zij de leeropdrachten in Nijmegen en Amsterdam. Toen zij in Nijmegen benoemd werd, was zij wetenschappelijk gezien op haar hoogtepunt. Haar colleges waren een verrassing, en voor menigeen aanleiding zich aan de studie van de oudchristelijke Latijnse en Griekse taal- en letterkunde te wijden. Tijdens de academische vakanties was zij vrijwel altijd in het buitenland, gevraagd en gevierd als gasthoogleraar in vele West-Europese landen, en met name ook in de Verenigde Staten. Haar faam trok ook buitenlandse studenten naar Nijmegen: tot de 22 bij haar aan de KU Nijmegen gepromoveerden behoren ook twee Amerikanen. Ze besteedde veel tijd aan het stimuleren en begeleiden van promovendi: ook langs deze indirecte weg heeft ze zich voor de wetenschapsbeoefening op het terrein van het oudchristelijk taalgebruik zeer verdienstelijk gemaakt. De talloze studies van haar eigen hand zijn samengebracht in de vierdelige collectie \u00c9tudes sur le Latin des Chr\u00e9tiens , gepubliceerd te Rome in de jaren 1958-1977. Veel studies van haar leerlingen \u2013 ze sprak steeds met een mengeling van trots en genegenheid van \u2018mijn leerlingen\u2019 \u2013 zijn opgenomen in de te Nijmegen uitgegeven wetenschappelijke series Latinitas Christianorum Primaeva (Het oudchristelijk Latijn) en Graecitas Christianorum Primaeva (Het oudchristelijk Grieks) en de supplementdelen op deze beide series. Internationaal gezien was zeer belangrijk haar vele jaren durende secretariaat van het Comit\u00e9 International Permanent des Linguistes. Ze was lid van de Koninklijke Academie van Wetenschappen \n\n\n\nen verder lid of erelid van allerlei taalkundige en literaire wetenschappelijke genootschappen in binnen- en buitenland. Toeleg op de wetenschap betekende voor Christine Mohrmann een roeping, waarvoor andere waarden, met name die van huwelijk en moederschap, moesten wijken. Maar \u2018een oude vrijster\u2019 was zij allerminst. Het vele werk stond levensvreugde niet in de weg: een goed glas wijn in goed gezelschap op gezette tijden hoorde erbij. Ze was niet helemaal vrij van kieskeurigheid en overgevoeligheid in haar vriendschappen, maar ze kon van harte met het wel en wee van haar leerlingen en andere vrienden meeleven. Haar afscheid van de universiteit was niet vreugdevol: ze voorzag dat voor het wetenschappelijk werk dat haar specialisme was, de belangstelling van de kant van de universiteit en de maatschappij problematisch zou worden. Spijtig was dat haar laatste levensjaren met ziekte en depressiviteit de tol moesten betalen voor de inspanningen der voorgaande jaren. Maar er waren toch nog dagen van vreugde en voldoening, zoals de dag waarop de Franse ambassadeur haar in haar huis kwam opzoeken om haar vanwege haar verdiensten in het L\u00e9gion d\u2019Honneur op te nemen. Een interview van de Nederlandse televisie uit dezelfde maanden toonde haar ook nog als de sterke, geestige en zeer ad rem reagerende vrouw van vroegere jaren. Haar overlijden, op 13 juli 1988, was nog onverwacht. Volgens haar wens is ze begraven bekleed met haar hoogleraarstoga, symbool van de wetenschap, waaraan zij haar leven had gewijd.", "Agathe Wegerif-Gravestein": "\u2018Vooruitgaan, voortbouwen, niet altijd achterom zien en wijfelend blijven staan. Waarom moeten wij menschen in den aanvang van een geheel nieuwe cultuur, altijd als \u2019t ware gaan met het gezicht, onze gedachten naar het verleden gericht? Hebben wij geen ruimte om ons, geen prachtige glanzende toekomst voor ons? Wij hooren aan den tijd, waarin wij leven, niet aan het verleden\u2019. Met deze woorden sprak de Apeldoornse sierkunstenares Agathe Wegerif-Gravestein haar gehoor toe in een lezing voor het genootschap \u2018Architectura et Amicitia\u2019 in Amsterdam in 1916. Agathe Wegerif \u2018verdedigde\u2019 hier de door haar en andere Nederlandse kunstnijveraars uitgeoefende batikkunst die, vanwege een uitgebreidere toepassing en een andere vorm van\n\n \n\n\n\nexpressie dan bij de oorspronkelijk Javaanse techniek, destijds niet door iedereen werd gewaardeerd. \u2018Is het niet meer dan bekrompen, de meening van velen, waaronder zelfs een bekend professor hier te lande, dat batiken op \ufb02uweel uit den booze is, omdat men op Java niet op \ufb02uweel batikt!\u2019 Agathe Gravestein was 22 jaar toen zij in 1889 vanuit Scheveningen, met haar van haar vader gescheiden moeder, naar Apeldoorn verhuisde. Ze ontmoette daar haar toekomstige man: de bekende Apeldoornse aannemer Chris Wegerif met wie ze een jaar later trouwde. De invloed van haar echtgenoot die zich als timmerman/aannemer ontwikkelde tot (interieur)architect en kunstnijveraar is bepalend geweest voor Agathe\u2019s kunstzinnige ontplooiing. Zij was evenals Chris Wegerif autodidact. In 1898 werd mede op initiatief van Chris Wegerif de progressieve Haagse kunsthandel Arts and Crafts opgericht. De daarbij betrokken kunstenaar Johan Thorn Prikker maakte Agathe enthousiast voor de batikkunst. Onder haar leiding werd in Apeldoorn een batikatelier opgericht waarvan de producten, zoals gebatikte meubelstoffen, gordijnen, kamerschermen en boekbanden, via Arts and Crafts werden verkocht. De meubelen voor Arts and Crafts werden eveneens in een werkplaats in Apeldoorn, maar dan onder leiding van echtgenoot Chris, vervaardigd. De batikateliers \u2013 in de loop van enkele jaren ondergebracht in een complex van vijf huizen aan de voormalige Kalverstraat, hoek Rosariumstraat \u2013 groeiden onder leiding van Agathe Wegerif en haar assistente Willy Jullien uit tot een bedrijf waar 25 tot 30 Apeldoornse meisjes als batikster werkten. Thorn Prikker en later onder andere Chris Lebeau leverden de ontwerpen voor de te batikken stoffen. Agathe Wegerif experimenteerde met de techniek en bepaalde de kleurencombinaties. E\u00e9n van de eerste in Apeldoorn uitgevoerde grote opdrachten van gebatikt interieurtextiel was bestemd voor de Nederlandse afdeling van de Wereldtentoonstelling in Parijs in 1900. Het ontwerp was van de hand van de architect J. Mutsers en behaalde een zilveren medaille. Een inzending van batiks naar de Studio International Competition in Londen, werd het jaar daarop bekroond met een gouden medaille. In 1902 presenteerde Arts and Crafts zich met een ingerichte hal op de Eerste internationale tentoonstelling van moderne decoratieve kunst in Turijn. De gebatikte stoffen waren vervaardigd in het Apeldoornse atelier en werden wederom bekroond met een gouden medaille. Agathe Wegerif\u2019s naamsbekendheid groeide snel. Dit lag niet alleen aan haar ambachtelijke en artistieke kwaliteiten. Haar sterke persoonlijkheid en opvallende verschijning \u2013 zij was mooi en kleedde zich exentriek \u2013 droegen hiertoe zeker bij. Van regeringswege werd zij gevraagd bij haar batikateliers een Nederlandse kantwerkschool te openen. Het doel was om in ons land een bloeiende kantindustrie tot ontwikkeling te brengen. Deze school, waar ook de Apeldoornse tekenleraar Pieter Puype tekenlessen gaf, bleek echter geen lang leven beschoren. Het aantal leerlingen breidde zich ternauwernood uit en de school verhuisde in 1905, drie jaar na de oprichting, naar Den Haag. Agathe die in deze opleiding een uitdaging had gezien een speciale soort Nederlandse kant te ontwerpen, trok zich ervan terug omdat \u2018er in de leiding en ontwikkeling dezer school tendenties optraden, waarmee ik mij niet kon verenigen.\u2019 Haar werk als batikster was intussen niet stil blijven staan. Na de opheffing van de kunsthandel Arts and Crafts in 1904, werden de in Apeldoorn vervaardigde batiks via interieurwinkels en kunsthandels in Amsterdam en Den Haag, maar ook in Parijs en Londen verkocht. Agathe Wegerif exposeerde haar werk, behalve in haar eigen ateliers, op diverse plaatsen in het land. Daarnaast kreeg zij opdrachten, ook uit het buitenland. Zo maakte zij gebatikte gordijnen en wanddecoraties voor de theaterzaal in Hotel L\u2019Europe in Sint Petersburg naar ontwerp van de Russische architect Mackenzen. Zij verliet zeer frequent en voor langere tijd man en gezin om in verschillende Europese steden lezingen en exposities te houden. De kinderen Wegerif werden opgevoed door een Duits-Zwitserse gouvernante en het huishouden werd bestierd door twee dienstboden. Besprekingen in de buitenlandse bladen \u2013 door Agathe verzameld in een dik plakboek \u2013\n\n\n\nwijzen uit dat zij haar lezingen meestal in de taal van het gastland hield. Zij besprak en toonde de toepassingen van de door aanhangers van de Nieuwe Kunst in Nederland uitgeoefende batiktechniek. Nieuw was de toepassing van de techniek op fluwelen en wollen stoffen in plaats van op katoen en zijde. In tegenstelling tot de Javaanse batiks die vooral als kledingstoffen werden gebruikt, lag bij de Nederlandse batiks het accent op interieurtextiel. Ook het aanwenden van andere kleuren dan het traditionele blauw en bruin was een noviteit. Tot circa 1911 voerde Agathe de werken meestal naar ontwerp van kunstenaars en architecten uit. Daarna ontstonden haar eigen ontwerpen die ze vanwege de vrije lijnvoering, het beoogde effect in lichtspeling en kleur en de grillige verwerking van motieven uit \ufb02ora en fauna \u2018fantastische batiks\u2019 noemde. Niet alleen interieurtextiel, maar ook kledingstukken en accessoires werden door haar ontworpen en uitgevoerd. Een inzending op de Wereldtentoonstelling in San Francisco in 1915 resulteerde in een gouden medaille. In de jaren \u201914 tot \u201918 was Agathe eveneens als schilderes werkzaam. De schilderijen hadden stillevens en Italiaanse landschappen tot onderwerp. Haar eerste inzending van schilderijen voor een expositie was in 1914 bij de kunstenaarsvereniging \u2018De Onafhankelijken\u2019 in Amsterdam. In 1916 hield zij een tentoonstelling van \u2018gedecoreerde stoffen en schilderijen\u2019 in het Stedelijk Museum Amsterdam. Deze tentoonstelling werd gecombineerd met een presentatie van meubels ontworpen door echtgenoot Chris. In tegenstelling tot haar batiks ontvingen haar schilderijen over het algemeen geen goede kritiek. In de recensies, die vooral in populaire tijdschriften en kranten verschenen, werden de gebatikte werken \u2018fraai van kleur en met gevoel voor stijl en vlakvulling\u2019 en ook \u2018expressionistisch als composities van Kandinsky\u2019 genoemd; de schilderijen daarentegen oogden volgens critici \u2018zwaar en grof\u2019. De positieve kritiek op haar batikkunst hangt niet alleen af van haar ambachtelijke en artistieke kwaliteiten. De unieke positie die Agathe Wegerif in die tijd innam als vrouwelijk \u2018batikartieste\u2019 en het feit dat zij als vrouw zelfstandig naar het buitenland reisde en daar optrad, versterkten de bewondering voor haar werk. In de gepubliceerde kritieken werden persoon en werk meestal beide genoemd en geroemd. Ook omdat zij op eigen initiatief en zonder financi\u00eble (overheids)steun, tot v\u00e8r over de grenzen de Nederlandse batikkunst propageerde, werd zij geprezen. De gebatikte werken, uitgevoerd in warme, oogstrelende kleuren en zachte veloursachtige stoffen werden bovendien als \u2018echt-vrouwelijke\u2019 kunst gezien. Hoewel \u2018brutaal en impulsief\u2019 vormden zij geen enkele aanleiding tot aanstootgeving of onbegrip, iets dat bij andere uitingen van de Nieuwe Kunst of het \u2018modernisme\u2019 zonder meer voorkwam. Agathe Wegerif ontwierp ook tegeltableaus voor de haardwanden in de Apeldoornse en Haagse villa\u2019s gebouwd onder architectuur van Chris Wegerif in de jaren 1916 tot 1920. De voorstellingen betroffen gekleurde landschappen. Na de plotselinge dood van haar man in 1920 namen de kunstzinnige activiteiten van Agathe Wegerif geleidelijk aan af. Haar laatste omvangrijke werk in Nederland was de uitvoering van wanddecoraties, naar ontwerp van Chris Lebeau, voor het Astatheater in Den Haag. In 1923 exposeerde zij met gebatikte werken in Moskou en twee jaar later zond ze werk in voor de Internationale tentoonstelling van moderne decoratieve en industri\u00eble kunst in Parijs. Het werd bekroond met een zilveren medaille. Agathe was vaak ziek en verbleef dan in kuuroorden en sanatoria in het buitenland. Uit de brieven die zij aan haar dochter Aagje schreef, blijkt dat zij zich levensmoe voelde. Vanaf 1925 verbleef zij in het Franse Clamart in het atelier van de Stijl-kunstenaar Theo van Doesburg, die zij bij een voordracht in Parijs had ontmoet. In Meudon, waar Van Doesburg later een huis bouwde, richtte Agathe Wegerif een \u2018atelier voor stofversiering\u2019 in. Vermoedelijk sloten de batikateliers in Apeldoorn rond 1924 hun deuren. In 1928 vertrok Agathe vanuit Frankrijk weer naar Nederland en ging in Den Haag wonen. Haar werk als sierkunstenares kwam tot een einde. Zij reisde nog wel regelmatig naar het buitenland, zoals naar Frankrijk waar zij logeerde bij de Van Doesburgs. Agathe was be\u00efnvloed door het werk van symbolistische kunstenaars als Johan Thorn Prikker en aanhangers van de Nieuwe Kunst als Chris Lebeau, Cornelis van de Sluys en Chris Wegerif en ge\u00efnspireerd door de antroposo\ufb01sche theorie\u00ebn van de \ufb01losoof Rudolf Steiner. De abstract-moderne sfeer die de woonomgeving van de Van Doesburgs kenmerkte, bleek op haar echter een rustgevende werking te hebben. In de jaren \u201930 wisselde Agathe haar woonplaatsen Den Haag en Scheveningen regelmatig in voor een verblijf in pensions en kuuroorden in Itali\u00eb en Oostenrijk. In de oorlogsjaren zocht zij haar intrek in een pension in Laren waar zij in 1944 overleed en begraven werd. Na de oorlog is haar lichaam herbegraven op het kerkhof aan de Soerenseweg in Apeldoorn, naast het graf van haar echtgenoot. Niets uit de rouwadvertentie of op de grafzerk verwijst naar haar verleden als sierkunstenares.", "Frans Kellendonk": "In 1977, twee jaar na zijn vertrek uit Nijmegen, maakte Frans Kellendonk een overrompelende entree in de Nederlandse literatuur met de verhalenbundel Bouwval . Het titelverhaal \u2013 ongetwijfeld een van de vijf of zes \u2018Nijmeegse fabels\u2019 (\u2018knusse moralistische vertellingen\u2019), die Kellendonk voornemens was te laten verschijnen \u2013 beschrijft de tocht van de jongen Ernst. Die leidt hem met zijn zusje Aapje en zijn vader in een wrakke auto naar de bizarre woning van grootvader. Daar maakt \u2018de kroonprins\u2019 Ernst de ontluistering van de vorige generaties mee, uit het door hem gedroomde koninkrijk wordt hij al verdreven nog voor hij er goed en wel thuis is. De autorit begint in Nijmegen en leidt langs de Graafseweg en de Teersdijk naar een diffuse wereld die ergens in de Woezik gesitueerd kan worden. In het verhaal blijkt de hoofdpersoon bij thuiskomst vele illusies armer. Knus en moralistisch kan Bouwval bezwaarlijk worden genoemd, maar wel vertoont het zo glinsterende titelverhaal onmiskenbaar trekken van de fabel. In bijna al zijn verhalen tekent Kellendonk \u00f3\u00f3k de geschiedenis van zijn generatie, die langzamerhand ziet hoe de eeuwenoude tradities hun kracht verloren hebben en op punt van breken staan. Die breuk in de traditie laat het individu, maar misschien ook wel een hele gemeenschap verweesd achter en zonder zingevend maatschappelijk verband. Op een bovenetage aan de Graafseweg, op nummer 195, werd Kellendonk geboren: de familie was altijd al op de streek ten westen van de stad geori\u00ebnteerd, op Neerbosch en Alverna. In zijn jonge jaren gaven dergelijke tradities het leven van Kellendonk betekenis en richting. Hij ging vanaf 1963 school op het Sint-Dominicuscollege in Nijmegen, waar hij zich op het gymnasium onderscheidde als een briljante, maar ook afstandelijke en gesloten leerling. Al op zeer jonge leeftijd schreef Frans Kellendonk: huiskrantjes voor het gezin en een geschiedenis van de familie Kellendonk, waarbij hij zich liet leiden door de verhalen van zijn grootvader en de geschiedenissen die hij op zijn \ufb01etstochten door de biotoop van de familie maakte. Dankzij die geschiedschrijving zag hij voor zich een rol weggelegd die paste in het aloude verhaal van de Kellendonks. In de eerste jaren op de middelbare school, in de puberteitsjaren, beleefde Kellendonk een moeilijke tijd. Schaamte had hem, zoals hij in het zo programmatische verhaal \u2018Beeld en gelijkenis\u2019 (1983) \u2013 misschien ook wel een \u2018Nijmeegse fabel\u2019 \u2013 beschrijft, stevig en haast maniakaal in de greep. Bij priesters, paters en psychiaters haalde Kellendonk advies. In de latere\n\n\n\nschooljaren waren de eerste sporen van Kellendonks geniale verteltalent al zichtbaar in de schoolkrant. In 1969 behaalde Kellendonk het diploma gymnasium alpha, waarna hij in zijn geboortestad begon met de studie Engelse taal- en letterkunde. Dat een jongen uit zijn milieu kon gaan studeren en in plaats van bouwen mocht denken en lezen, beschouwde hij als een culturele breuk. Hij behoorde als veel anderen tot de generatie van \u2018 nouveaux riches van de geest\u2019, zoals hij het zelf formuleerde. Kellendonk las veel en studeerde behalve in Nijmegen ook nog in Birmingham, onderzoek bracht hem naar Cambridge. In 1971 ontmoette hij Jan Duyx, met wie hij een aantal jaren samenwoonde en met wie hij tot zijn dood bevriend bleef. Zijn visie op de (eigen) homoseksualiteit was tegendraads, zoals later treffend tot uitdrukking zou komen in zijn grote roman Mystiek lichaam (1986). In 1975 studeerde Kellendonk in Nijmegen af, cum laude, waarop hij metterwoon naar Amsterdam vertrok en waarna hij in korte tijd een dissertatie over een historisch-bibliogra\ufb01sch onderwerp voltooide: John & Richard Marriott (1978). In Amsterdam vertaalde hij om den brode werk van John Fowles en Rudyard Kipling. Vertalen zou Kellendonk blijven doen, in afnemende mate als \u2018loonslaaf\u2019 en steeds meer als voorbereiding op het eigen schrijven. Zijn debuut Bouwval werd in 1977 onmiddellijk herkend als een belangrijk boek van een \u00e8chte schrijver. Onderscheidingen als de Anton Wachterprijs vielen hem ten deel, Kellendonk werd al op jonge leeftijd een veel gevraagd man. Hij ging recenseren voor Vrij Nederland en trad in 1978 toe tot de redactie van De Revisor , destijds het toonaangevende literaire tijdschrift bij uitstek. De opvolger van zijn debuut was de novelle De nietsnut (1979). Het is een zoektocht van een onzekere zoon naar een vader, die zich bij zijn leven heeft onderscheiden door onvolwassenheid en onder dubieuze omstandigheden uit het leven verdwenen is. Moord of zelfmoord? Ook deze \u2018queeste\u2019 leidt tot ontluistering, waarbij in het midden blijft of het de ontdekking van het levensverhaal van de vader is of de confrontatie met het eigen karakter die voor de teleurstelling zorgt. Misschien ook wel beide. Deze zoektocht heeft tussen de regels veel weg van een ironisch en wanhopig zoeken naar de God, die er wel is en ook niet. In het academisch jaar 1981-1982 verbleef hij, na het verbreken van een onrustbarende en ogenschijnlijk alles vervullende liefdesrelatie met Thijs Westerhout, als \u2018writer in residence\u2019 in Minneapolis. Daar rondde hij Letter en geest (1982) af, het verhaal van een spook in een bibliotheek. Het is ook het verhaal van een individu in een door anderen bedachte werkelijkheid. De bibliotheek, een in die jaren favoriete romanruimte, staat ook symbool voor de traditie van door vorige generaties bedachte fabels. Kellendonk vertaalde steeds vaker literair werk in dienst van de ontwikkeling van zijn eigen werk, om zich te oefenen in stijl, maar ook om het literair landschap te stofferen met verwante Britse schrijvers. Zo verschenen er vertalingen van werk van Henry James (1981 en 1983), Laurence Sterne (1982), Thomas de Quincey (1983) en vooral dat van de modernist Wyndham Lewis (1984,1986). Stijl en satirebegrip van Wyndham Lewis, die de ware satiricus in het eigen vlees zag snijden, spraken Kellendonk bijzonder aan. Als essayist bouwde Kellendonk aan een onvervreemdbaar eigen oeuvre (grotendeels te vinden in de bundel De veren van de zwaan (1987)), waarin het vooral gaat om thema\u2019s als verbeelding en geloof. Steeds weer zag Kellendonk zich genoodzaakt om zijn heil te zoeken in distantie, ten opzichte van het realisme in de kunst maar ook ten opzichte van het geloof in God en de in godsgeloof verbonden gemeenschap. Hij wilde wel geloven, maar kon niet en bepaalde zich tot \u2018oprecht veinzen\u2019. Met zijn belangrijkste roman Mystiek lichaam (1986) sneed Kellendonk, die intussen wist seropositief te zijn, op een onnavolgbare wijze in het eigen vlees. Het is een roman over de familie Gijselhart, waarvan de vader een zielloze geldwolf is, dochter Magda (Prul) haar roeping vindt in een klungelig moederschap en zoon Leendert (Broer) zich verliest in schoonheid en homoseksualiteit. In de lotgevallen van de familie, die geschetst wordt tegen de achtergrond van de Geschiedenis, wordt de desintegratie van het gezin en de samenleving verbeeld. Schoonheid, die met de rug naar de toekomst staat, leidt tot de dood. Als deze roman als een fabel mag gelden, dan is het een sarcastische en soms ook hilarische fabel. Mystiek lichaam verdeelde de kritische geesten: Kellendonk werd door een enkeling beschuldigd van anti-semitisme \u2013 een beschuldiging die de schrijver diep trof \u2013 en tegelijkertijd werden de moed en kwaliteit van zijn werk zeer geprezen. Hij ontving voor de roman de Bordewijkprijs. In september 1987 zorgde een longontsteking ervoor dat hij van seropositief aids-pati\u00ebnt werd. Met die bittere kennis begon hij aan het gastschrijverschap aan de Leidse universiteit, waar hij Vondels Altaergeheimenissen analyseerde en zo zijn eigen geloof en \n\n\n\nplaats in de wereld definieerde. Alle grote artistieke voornemens van Kellendonk vielen langzamerhand in duigen: een Antillenroman bleef in voorstudie en aanzetten steken. Na zijn dood verscheen Het complete werk (1992), verder een veelvoud aan studies en tal van initiatieven om de herinnering aan de schrijver en zijn werk levend te houden. De essays en romans van Kellendonk, die de status van moderne klassieken bereikt hebben, vormen ongetwijfeld een van de hoogtepunten in de Nederlandse naoorlogse literatuur.", "Maria van Egmond": "Haar vroegste jeugd bracht Maria door aan het Gelderse hof. Toen ze ongeveer negen jaar oud was, werd zij door haar ouders naar Brussel gezonden, naar het hof van haar oudoom hertog Filips de Goede van Bourgondi\u00eb, waar zij aan de zorg van hertogin Isabella van Portugal werd toevertrouwd. Hier kon zij bijvoorbeeld de Franse taal leren spreken en vertrouwd raken met het Europese vorstenmilieu. Het Bourgondische hof was in die dagen een van de Europese machtscentra, waar het een gaan en komen was van vorsten en diplomaten, maar ook van geleerden en kunstenaars. Op de vorming van de opgroeiende Maria moet het verblijf aan dit hof ongetwijfeld grote invloed hebben gehad. Reeds in oktober 1441, toen Maria ruim acht jaar oud was, waren er plannen beraamd voor een huwelijk met Karel van Anjou, graaf van Maine. De drijvende kracht achter dit huwelijk waren waarschijnlijk koning Karel VII van Frankrijk, zwager van Karel, en hertog Filips de Goede, die op deze manier de politieke banden tussen het Franse koningshuis en het huis van Bourgondi\u00eb wilden aanhalen. In de eerste maanden van 1442 werd het overleg voortgezet, waarbij Filips de Goede optrad als intermediair tussen Karel VII van Frankrijk en Maria\u2019s vader hertog Arnold. Laatstgenoemde had met het huwelijk ingestemd en had in maart van dat jaar Maria naar het Bourgondische hof in Brussel laten brengen. Arnold kon toen nog niet zeggen hoeveel bruidsschat hij aan zijn dochter zou kunnen meegeven. Daarvoor moest hij de eerst de Gelderse standen bijeenroepen om hen om de inwilliging van een bede te kunnen verzoeken. Een dergelijke bijeenkomst zou eerst tegen Pinksteren kunnen plaatsvinden. De bede werd hoogstwaarschijnlijk niet ingewilligd, waardoor de huwelijksplannen moesten worden afgeblazen. Vier jaar later, in juli 1446, zijn er tekenen die erop wijzen dat er opnieuw onderhandelingen worden gevoerd over een te sluiten huwelijk. In genoemde maand maakte een Schotse ambassadeur met zijn gevolg in Arnhem zijn opwachting. Hertog Arnold zond van zijn kant een afgezant naar de Schotse koning Jacobus II in Edinburgh. Of\ufb01cieel is er niets bekend over het doel van de missie, maar we mogen aannemen dat de gezant met Jacobus II een mogelijk huwelijk met Arnolds dochter heeft besproken. In juli 1447 heeft hertog Arnold de Gelderse Staten bijeengeroepen, waarbij onder andere de toekenning van een bede voor het huwelijk van Maria op de agenda stond. Hij kreeg echter net als in 1442 niet de \ufb01nanci\u00eble middelen voor de bruidsschat van zijn dochter. Arnolds onvermogen om de kosten van het huwelijk van zijn dochter te dragen, bood aan Filips de Goede de mogelijkheid om evenals in 1441-1442 tussenbeide te komen, en wel door de kosten van het huwelijk voor zijn rekening te nemen. De mogelijkheid om op eigen kracht een huwelijksverdrag met de Schotse koning tot stand te brengen, werd Arnold hierdoor feitelijk ontnomen. In september 1448 verleende hij noodgedwongen volmacht aan hertog Filips de Goede om de hand van Maria aan Jacobus II aan te bieden. Filips regelde het huwelijkscontract, dat op 1 april 1449 kon worden gesloten. Filips verplichtte zich daarbij ondermeer om aan Jacobus II binnen twee jaar een bruidsschat ten bedrage van 60.000 Franse kronen uit te betalen, een gigantisch bedrag voor die tijd. Kort daarna werd begonnen met de voorbereidingen voor de overtocht van de bruid en haar gevolg naar Schotland. De organisatie en de \ufb01nanciering van de overtocht lagen geheel in handen van Filips van Bourgondi\u00eb. In juni 1449 reisde Maria met een gezelschap naar Sluis, waar scheep zou worden gegaan. Eerst werd daar nog een afscheidspartijtje georganiseerd, waarbij naast Filips de Goede en enkele edelen onder wie Maria\u2019s moeder Katherina van Kleef en haar oom Adolf van Kleef aanwezig waren. De zestienjarige Maria heeft hier afscheid moeten nemen van haar moeder in de wetenschap dat het hoogstwaarschijnlijk een afscheid voor altijd was. Voor de overtocht had Filips een vloot van veertien schepen bijeengebracht, die zwaar bewapend \n\n\n\n\n\nwaren in verband met mogelijke vijandelijkheden van de zijde van de Engelsen. In de vroege ochtend van donderdag 12 juni 1449 verliet de vloot de haven van Sluis en na enkele dagen bereikte men Leith, de havenstad van Edinburgh. Hier werd de toekomstige koningin tijdelijk ondergebracht in het gasthuis van St.-Anthony en een paar dagen later reisde zij door naar Edinburgh. Daar hebben de zestienjarige bruid en de achttienjarige bruidegom elkaar op 26 juni voor het eerst ontmoet. Op 3 juli werd het huwelijk kerkelijk ingezegend en werd Maria onmiddellijk na de huwelijksinzegening tot koningin van Schotland gekroond. Het behoorde in Maria\u2019s tijd tot de primaire taak van een koningin om haar man een mannelijke opvolger te bezorgen. Maria was spoedig na de huwelijkssluiting zwanger geworden, maar het kind werd te vroeg geboren en overleed na zes uur. Begin 1451 werd een dochter geboren: prinses Maria. De geboorte van zoon Jacobus in mei 1452 bezorgde de koning de gewenste troonopvolger. Later werden nog de zonen Alexander en David geboren, waarmee de troonopvolging voldoende was veiliggesteld. De jonge Alexander zou nog een deel van zijn opvoeding aan het hof van zijn grootvader hertog Arnold van Gelre genieten. Vijf zwangerschappen en de opvoeding van haar kinderen zullen het grootste gedeelte van Maria\u2019s tijd in beslag hebben genomen. In de jaren tussen 1450 en 1460 vernemen we weinig tot niets van activiteiten harerzijds op het politieke toneel, wat natuurlijk niet uitsluit dat zij achter de schermen een rol kan hebben gespeeld. Pas de tragische dood van haar man zou haar dwingen om zijn rol over te nemen en politiek volop actief te worden. In juli 1460 had Jacobus II het beleg geslagen voor het kasteel van Roxburgh, dat al enige decennia door de Engelsen bezet werd gehouden en grote strategische waarde had door zijn ligging op een heuvel in het Engels-Schotse grensgebied. Bij de belegering werd de koning dodelijk gewond door een exploderend kanon. Een contemporaine Schotse kroniek verhaalt dat het fatale salvo was afgevuurd ter begroeting van de koningin, die de belegeraars met een bezoek kwam vereren, maar het waarheidsgehalte van deze anekdote moet worden betwijfeld. Het is waarschijnlijker dat de koningin en de jonge Jacobus III pas enkele dagen na het overlijden van de koning vanuit Edinburgh in Roxburgh arriveerden, op de dag dat de Schotten het kasteel innamen. Twee dagen later, op 10 augustus 1460, werd de minderjarige Jacobus III tot koning gekroond. Als regentes van haar zoon was voor Maria een prominente politieke rol weggelegd. Al spoedig raakte zij in conflict met James Kennedy, bisschop van St.-Andrews. Deze stoorde zich aan de leidende rol die zij na het overlijden van haar echtgenoot in het koninkrijk speelde, terwijl hij daarentegen sindsdien zijn politieke invloed zag slinken. Tegenover anderen verweet hij haar dat haar optreden voor het land partijstrijd en chaos had gebracht. Daarnaast zou zij de koninklijke schatkist voor priv\u00e9-doeleinden gebruiken. Maria ontplooide als regentes diverse bouwactiviteiten voor zichzelf, maar die kan zij gemakkelijk uit haar weduwegoed gefinancierd hebben en er zijn geen aanwijzingen dat de bouwkosten voor rekening van de koninklijke schatkist zijn gekomen. Een ander wrijvingspunt met bisschop Kennedy was de politiek die moest worden gevoerd ten opzichte van Engeland, waar in die jaren een troonstrijd woedde, die meestal als \u2018The Wars of the Roses\u2019 wordt aangeduid. Voor Maria stond in haar Engelse politiek het Schotse belang steeds voorop. In navolging van wijlen haar man probeerde zij de beide partijen zoveel mogelijk tegen elkaar uit te spelen. Aanvankelijk steunde zij daarom de partij van de Lancasters, die in het noorden van Engeland nog enkele belangrijke steunpunten hadden en aan de winnende hand waren. Toen het tij keerde ten gunste van de Yorkse partij, zocht zij toenadering tot de Yorkse troonpretendent Eduard IV. Er ging zelfs het gerucht dat er onderhandelingen gaande waren voor een huwelijk tussen Maria en Eduard. Maria\u2019s \u2018geflirt\u2019 met het huis York wekte groot ongenoegen bij bisschop Kennedy, die zich in binnen- en buitenland opwierp als haar voornaamste tegenspeler en die hardnekkig de Lancasters wilde blijven steunen. Vanaf de herfst van het jaar 1463 werd de Schotse politiek meer en meer beheerst door bisschop Kennedy. Hij heeft zijn politieke wil toen waarschijnlijk kunnen doorzetten, omdat Maria aan het ziekbed gekluisterd was, waarvan zij niet meer is opgestaan en waarin zij op 1 december 1463 is overleden. Het droeve\n\n\n\nnieuws van Maria\u2019s overlijden heeft pas in februari 1464 haar ouders in Gelre bereikt. Hertog Arnold zond daarop brieven naar de lokale functionarissen en steden van zijn hertogdom met de opdracht de klokken te luiden en rouwmissen op te dragen. In maart liet de hertog in Arnhem een symbolische uitvaartplechtigheid houden waarvoor hij afgevaardigden uit alle delen van het hertogdom had uitgenodigd. Maria\u2019s zoon prins Alexander, die toentertijd aan het Gelderse hof verbleef, was ook een van de aanwezigen. \u2018Mary of Gueldres\u2019 heeft onder de Schotse geschiedschrijvers vele eeuwen een slechte reputatie gehad. De negatieve oordelen die bisschop Kennedy en zijn latere bewonderaars over haar politieke optreden velden, legden de basis voor het beeld waarin haar regeringsperiode wordt afgeschilderd als een tijd van onrust en chaos. Enkele 16de-eeuwse Schotse geschiedschrijvers hebben haar reputatie verder afgebroken. Zij zou als weduwe tot tweemaal toe een affaire hebben gehad met een getrouwde man. Norman Macdougall, de biograaf van Maria\u2019s zoon Jacobus III, heeft deze verhalen over Maria\u2019s amoureuze avonturen evenwel met overtuigende argumenten naar het rijk der fabelen verwezen. Het blijkt zelfs dat de 15deeeuwse bronnen over deze vermeende affaires geheel en al zwijgen; zelfs de bronnen die haar niet gunstig gezind zijn, vermelden hierover niets. Macdougall is positief over haar politieke optreden. Hij omschrijft de weduwe-regentes als capabel, krachtdadig en realistisch; daarenboven wist zij zich met goede adviseurs te omgeven. \u2018Mary of Gueldres\u2019 verdient daarom een eervolle plaats in de Schotse \u00e9n de Gelderse geschiedenis.", "Zeger van Arnhem": "Op 26 juni 1502 was Zeger van Arnhem de twaalfde boreling in een gezin waaruit zes dochters en tien zoons voortkwamen. Als een Van Arnhem stamde hij niet alleen van vaders zijde uit een roemrucht riddermatig geslacht, ook van moeders zijde had hij aanzienlijke Geldersen in zijn kwartieren. Zijn vader Johan \n\n\n\n\n\nwas de zoon van de in 1486 overleden burgemeester Wynant van Arnhem. Blijkens herhaaldelijke vermeldingen in de regionale archivalia, vrijwel doorlopend vanaf omstreeks 1490, was vader Johan in Ede en omgeving een aanzienlijk en invloedrijk man. Dat hij, zoals de literatuur vermeldt, identiek was met de Johan van Arnhem die in 1505 door hertog Karel met het schoutambt van Gelre, het tegenwoordige Duitse Geldern, werd begiftigd, is zeer te betwijfelen. Niet alleen op grond van de voortdurende activiteiten van Zegers vader op de Veluwe, maar vooral ook omdat de Geldernse schout in of kort v\u00f3\u00f3r 1536 een dochter Bely naliet, die Zegers vader, overleden in 1531, in diens waarschijnlijk eigenhandige opsomming van zijn zestien kinderen niet noemt. Zeger zal dus in de omgeving van Ede zijn opgegroeid, maar over zijn jeugd is niets bekend. Op 5 augustus 1527 behoorde hij tot de Gelderse strijdmacht die met honderd paarden de bisschopsstad Utrecht binnentrok. Na de vrede van Gorkum van 3 oktober 1528, waarbij de hertog Utrecht aan zijn tegenstander Karel V moest prijsgeven, werd Zeger op 2 februari 1529 met vier paarden wederom ingedeeld bij een afdeling hertogelijke ruiters. Op 12 december 1531 overleed Zegers vader, Johan van Arnhem. Johan bezat met zijn vrouw Aleyd het \u2018huys tot Kernhem\u2019 onder Ede, waarmee zij, evenals met het \u2018goet tot Hirnen\u2019 in het kerspel Berinchem, in 1481 na het overlijden van haar vader was beleend. Na haar huwelijk met Johan van Arnhem was deze in 1495 haar leenhulder geworden. Als oudste nog levende zoon was Zeger nu geroepen om op 20 januari 1533 voor Kernhem als leenhulder voor zijn moeder in te springen. Voor Hirnen werd hij op die datum zelfs haar leenvolger. In 1543 zou hij dit leen overdoen aan zijn in 1507 geboren broer Albert en na diens overlijden kwam het in 1562 in handen van Zegers jongste broer Jozef (1509-1586), drost van Harderwijk. Zeger zelf zou, na het overlijden van zijn moeder, in 1543 heer van Kernhem worden. Terug naar de jaren \u201930. Zeger trad toen bij herhaling op in gerechtelijke aangelegenheden, als voogd, leenhulder of getuige. Sinds zijn huwelijk met Anna Bentinck in 1532 zal hij als schoonzoon vaak te gast zijn geweest op Het Loo, waar zijn schoonouders woonden. Het is niet zeker dat hij op 25 januari 1536 ook \u2018upt Loe\u2019 was, toen hertog Karel hem als opvolger van zijn overleden vader naar voren schoof als lid van de Arnhemse raad. Op 31 augustus 1537 noemde de hertog zijn naam als \u2018diener ind lieven getrouwen\u2019 in de oorkonde waarin hij zijn evenzeer \u2018lieve getrouwe\u2019 Johan Bentinck wegens diens veertigjarige trouwe dienst erfelijk beleende met het jagermeesterschap van de Veluwe. De hertog noemde Zeger als leenvolger inzake het jagermeesterschap, ingeval Bentincks eigen leenbekwame zonen Adolf en Karel zonder mannelijke nakomelingen mochten overlijden. Zoals we zullen zien zou deze zogenaamde \u2018constitutie\u2019, waarbij Johan Bentinck zijn vrij eigen huis Het Loo als leen aan de hertog opdroeg, voor Zeger nog veel voeten in aarde krijgen. Op 27 januari 1538 behoorde Zeger met zijn schoonvader Johan Bentinck tot de delegatie uit de Veluwse ridderschap die te Nijmegen het verdrag ondertekende waarbij de op handen zijnde opvolging van hertog Karel door Willem van Kleef en Gulik werd geregeld. Hierbij kwamen ook de rechten en plichten van de ingezetenen aan de orde, met name het erfrecht van geestelijken. Zeger kon toen niet bevroeden hoe nadrukkelijk hij en zijn nakomelingen wat dit laatste betreft met deze regeling nog te maken zouden krijgen. Op 30 juni van dat jaar overleed hertog Karel. In zijn testament, dat hij luttele uren daarvoor had laten opmaken, wees hij Zeger van Arnhem samen met de graven Joost van Bronckhorst en Christoffel van Meurs aan als uitvoerder van zijn laatste wil en bedacht hij hem wegens zijn trouwe diensten \u2013 wat die ook waren geweest \u2013 met 1500 goudgulden. Dat hem de eer te beurt viel te behoren tot de selectieve kring van Van Bronckhorst en Van Meurs, onderstreept zijn vertrouwenspositie aan het hof. Ter compensatie voor de schade die Steven van Ruytenborch tijdens hertog Karels veldtocht in Friesland had geleden ontving deze uit de boedel de Cannenburgh te Vaassen, die Zeger \u2013 zelf dus executeur-testamentair \u2013 al op 16 februari 1540 als \u2018de poll genant Kannenborch\u2019 van hem overnam. Op zijn beurt deed hij het goed op 6 mei 1543 weer over aan Maarten van Rossem, die de aanzet zou hebben gemaakt tot de bouw van het kasteel in zijn huidige vorm. In 1539 werd Zeger lid van de Arnhemse Sint-Nicolai Broederschap. 1543 was voor Zeger een bewogen jaar. In het voorafgaande jaar, op 22 september 1542 was zijn vrouw Anna overleden. Zij liet hem acht minderjarige dochters \n\n\n\nna, reden te meer om in 1543 te hertrouwen met Catharina van Honnepel, weduwe van Reinier van Voorst tot Dorenburg, die op haar beurt ook kinderen meebracht, onder wie haar zoon Elbert, die later zou trouwen met Zegers oudste dochter Johanna. In 1543 werd Zeger zijn moeders leenvolger op Kernhem. Na het overlijden van hertog Karel had diens opvolger, Willem van Kleef, hem naast onder meer Van Meurs, Van Bronckhorst en Van Rossem aangesteld tot zijn raadsman. Hertog Willem zette de strijd tegen keizer Karel V voort, maar moest in 1543 in hem zijn meerdere erkennen. Zeger van Arnhem werd gemachtigd om namens het Kwartier van Veluwe en in bijzijn van zijn broer Josef en zwager Adolf Bentinck op 12 september het Tractaat van Venlo te ondertekenen. De hertog ontsloeg hem van zijn eed, waarop Zeger als raad in dienst trad van de keizer en lid werd van het Hof te Arnhem. Op 16 oktober 1543 deed Adolf Bentinck een beroep op de Gelderse leenkamer om in de rechten van zijn overleden vader te mogen treden. Geen probleem, behalve wat Het Loo betrof en het daaraan gekoppelde jagermeestersambt. Daarop werden alsnog aanspraken gemaakt door de bezitters van het huis Heukelom, waarvan het ambt in 1481 was afgescheiden. Al met al werd Adolf eerst in september 1547 met Het Loo en het jagermeestersambt beleend. Adolf Bentinck overleed op 10 januari 1548 zonder wettige kinderen na te laten. Omdat Adolfs broer Karel al eerder was overleden, wierp Zeger van Arnhem zich op als leengerechtigd tot het jagermeestersambt. Na een levendige correspondentie, waarbij ook landvoogdes Maria betrokken raakte, werd hem dit pas op 3 september gegund \u201csyn leven lanck ind nyet langer\u201d. Er was namelijk verschil van mening geweest of alleen Zeger z\u00e8lf, dan wel ook zijn eventuele mannelijke nakomelingen voor die belening in aanmerking zouden komen. Opmerkelijk genoeg deed Zeger het ambt dadelijk over aan stadhouder Filips van Lalaing, ook weer voor de duur van diens leven. Na het overlijden van haar broer legde Zegers schoonzuster Aleyd Bentinck, religieuze in Zutphen, haar habijt af, liet zich op 30 mei 1548 belenen met huis Het Loo en trouwde met haar zwager Filips van Varick. Die meldde zich in het voorjaar van 1555 als erfgenaam van zijn dochtertje Clara, dat kort na haar geboorte was overleden, maar haar moeder in het kraambed nog juist had overleefd. Dit werd aanleiding tot een erfrechtelijke kwestie tussen de families Van Arnhem en Van Varick, die decennia lang duurde. Nadat hij bij het overlijden van stadhouder Lalaing in 1555 de\ufb01nitief afstand had gedaan van het jagermeesterschap, werd Zeger in november 1556 leenrechtelijk in het bezit van Het Loo gesteld, waarvan Filips\u2019 zuster Margriet, de weduwe van Adolf, nog het vruchtgebruik genoot. Zeger noch zijn zwager Filips hebben de minnelijke schikking mogen beleven die in 1595-1596 leidde tot een verdeling van Het Loo. Zeger van Arnhem overleed, moegestreden, op 15 augustus 1557. Hij werd in de kerk te Ede begraven bij zijn eerste vrouw Anna Bentinck. In mei 1556 was zijn tweede vrouw Catharina van Honnepel daar ook al te ruste gelegd. Zijn oudste dochter Johanna, uit zijn eerste huwelijk, trouwde in juni 1558 met haar stiefbroer Elbert van Voorst, die de strijd tegen de Van Varicks voortzette en wist te bereiken dat zij in 1595 onverkort in het genot van huis Het Loo werd gesteld.", "Arnold van Egmond": "Op 25 juni 1423 overleed hertog Reinald IV van Gelre en Gulik. Kort daarna maakte Jan van Buren, proost van Aken, zich meester van het kasteel te Grave. Een poging tot staatsgreep: in het kasteel bevonden zich de dertienjarige Arnold van Egmond, achterneef en aangewezen opvolger van hertog Reinald in Gelre, en zijn broer Willem. De Graafse burgerij verijdelde de aanslag. Sommigen hielden de proost bij de poort aan de praat, zo vertelt de kroniekschrijver Willem van Berchen. Anderen drongen via een achterpoortje het kasteel binnen. De jongens werden bevrijd. De burgemeesters leidden de proost de stad uit om hem te beschermen tegen de woede van het volk (met name van de vrouwen, zegt Van Berchen). Te hulp gesnelde Nijmegenaren brachten de jonge Egmond naar hun stad, waar hij als hertog werd ingehuldigd. De rest van het hertogdom volgde dit voorbeeld. Voor het jaar om is zat Arnold vast in het zadel, onder regentschap van zijn vader, heer Jan van Egmond, en een Raad van Zestien, bestaande uit vertegenwoordigers van de vier Gelderse kwartieren Nijmegen, Roermond (Overkwartier), Zutphen en Arnhem (Veluwe). Een huwelijk met Catharina, dochter van de hertog van Kleef, plaatste Arnold ook in een bredere alliantie. Catharina\u2019s moeder was een zuster van Filips de Goede, hertog van Bourgondi\u00eb (1419-1467), de machtigste vorst in de Nederlanden. Dat versterkte zijn positie tegenover andere pretendenten, met name tegenover de hertog van Berg. Deze volgde Reinald IV in Gulik op en werd door de Duitse keizer (die als leenheer formeel de opvolging moest bekrachtigen) tenslotte ook met Gelre beleend: een blijvende bedreiging voor Arnolds positie. Bijna vijftig jaar later, op 23 februari 1473, overleed Arnold in eenzaamheid in hetzelfde kasteel te Grave. Zijn zoon Adolf had hem in 1465 van de troon gestoten en gevangengezet. De Geldersen hadden in grote meerderheid diens partij gekozen. Men verweet Arnold\n\n\n\nzwakheid en onbekwaamheid. De staatsfinanci\u00ebn had hij laten verlopen, de binnenlandse orde, rust en rechtspleging onvoldoende gewaarborgd, de rechten, gewoonten en privileges van de onderzaten veronachtzaamd. Adolf had zijn staatsgreep gepleegd met als motief: redden wat er te redden valt. Nijmegen had dan al jaren vooropgelopen in onwilligheid en verzet tegen Arnolds bestuur. Catharina van Kleef had hem verlaten. In de oppositie had zij, mede ten gunste van Adolf, een leidende rol gespeeld. Alleen het ingrijpen van Karel de Stoute, na het overlijden van zijn vader Filips de Goede de dominerende vorst in deze streken en hoofd van de familieclan waartoe ook Arnold en de zijnen behoorden, had Arnold in 1471 weer op de troon geholpen. Adolf was daarbij in Bourgondische gevangenschap geraakt. Maar Gelre wilde niets meer van de oude hertog weten en maakte zich op tot de strijd tegen de komende boergoense overhering . In zijn nood immers had Arnold het hertogdom aan de Bourgondi\u00ebr overgedragen en Adolf onterfd. Arnold van Egmond, zesde hertog van Gelre en graaf van Zutphen, staat bekend als een zwak vorst. Het algemene oordeel over hem is negatief. Zo meent de vroegere rijksarchivaris in Gelderland Martens van Sevenhoven: \u201cDeze hertog, de eerste uit het Huis van Egmond, wiens nagedachtenis terecht niet bijzonder in eere is.\u201d Ook Alberts, die in sommige opzichten positiever is, noemt hem een zwak regeerder. Op het eerste gezicht lijkt dat juist, maar er valt te nuanceren. De verwijten die men Arnold gemaakt heeft zijn maar ten dele gerechtvaardigd. Een 15de-eeuwse vorst moest in beginsel de kosten van hofhouding en bestuur dekken uit de opbrengst van zijn domeinen (grondbezit, tollen, rechtspraak, leenrechten). Reinald IV had al veel domeinen vervreemd en verpand en zo de hertogelijke inkomsten verminderd. Arnold was daardoor nog sterker dan anders het geval zou zijn geweest \u2013 alom hadden vorsten te kampen met geldgebrek \u2013, afhankelijk van financi\u00eble hulp van zijn onderzaten, met name van de steden. Dezen waren echter terughoudend daarmee. Men zag de gelegenheid maar al te schoon om via de koorden van de beurs de macht van de vorst te beperken en de eigen positie te versterken. Alberts heeft de slepende conflicten over Arnolds slechte bestuur goed samengevat: \u201cMen klaagde over de misstanden en onrechtmatige domeinverpandingen, en de hertog repliceerde met verwijzing naar de onwil van de klagers, hem het nodige ter beschikking te stellen.\u201d En het ging nog verder. De Gelderse standen \u2013 ridderschappen en steden \u2013 zagen scherp toe op handhaving \n\n \n\nvan hun verworven rechten, zoals vastgelegd in de verbondsbrieven van 1418 en 1436 die de hertog had moeten onderschrijven. Bij gelegenheid schrok men er niet voor terug, hem niet alleen via terechtwijzing, vertoog en krap geld, maar ook gewapenderhand tot de orde te roepen. In 1448 hadden inwoners van Driel (Bommelerwaard) een kade doorgestoken om zich te bevrijden van wateroverlast \u2013 die zij daarmee op anderen afwentelden. Er was een gerechtelijk vonnis tegen hen verkregen, dat de hertog (aldus de Tielse Kroniek ) al te krachtig ten uitvoer legde. Daarmee trof hij ook onschuldigen en gaf hij Nijmegen als kwartiershoofdstad een voorwendsel om met geweld tussenbeide te komen. De zaak liep mede door Bourgondische bemiddeling uit op een voor Arnold vernederend vergelijk: hij trok zich tijdelijk uit de regering terug en pelgrimeerde naar Rome en het Heilige Land (1450-1451). Hier wordt nog een macht zichtbaar, waar hij tegenop moest boksen: het Bourgondische machtsstreven, dat de Gelderse zelfstandigheid in gevaar bracht en waartegen hij zich vanaf de jaren \u201940, zonder succes, \n\n \n\nlang heeft verzet. Bourgondi\u00eb maakte daarbij gebruik van de interne verdeeldheid van Gelre en van de familietroebelen waarin Arnold verzeild raakte. Zijn zoon Adolf, gesteund door hertogin Catharina en Nijmegen, verzette zich steeds meer tegen het bewind van de hertog. Adolf streefde naar een zelfstandige positie en zelfs naar de voortijdige opvolging. Dat leidde tenslotte tot de gebeurtenissen van 1465-1473, die Karel de Stoute via Arnold het hertogdom in handen gaven, en waarbij Adolf en Nijmegen het verzet tegen Bourgondi\u00eb leidden: een ware ommekeer van bondgenootschappen. Arnold had als vorst en staatsman het tij niet mee. De Geldersen vroegen veel en gaven weinig. Men zag de Bourgondische dreiging onvoldoende, liet zich gebruiken in het verdeel-en-heers-spel. Nijmegen en Adolf, hoofdstad en zoon, vochten eerst voor de eigen belangen en realiseerden zich te laat dat zij zo het grotere, niet meer te keren gevaar verwaarloosd hadden. Men kan Arnold verwijten dat hij de politieke handigheid en krachtdadigheid miste om zijn binnenlandse tegenspelers aan zich te binden, om leiding en richting te geven aan de gebeurtenissen. Hij is er niet in geslaagd een coalitie met andere vorsten en steden te sluiten. Maar met wie had hij dat moeten doen? Pas de overgrote druk van Karel de Stoute in de jaren \u201970 riep zo\u2019n coalitie in het leven. Het was al mooi dat een regeling met Gulik min of meer lukte. In feite verwijt men Arnold, dat hij niet was zoals zijn kleinzoon hertog Karel, die zich van 1492-1538 tegen de HabsburgsBourgondische macht handhaafde. Maar dat is geen re\u00eble vergelijking. Zo\u2019n krachtfiguur is in de Gelderse geschiedenis uniek, en Karel trof het ook beter: de Geldersen waren door schade en schande wijzer geworden en de situatie was gunstiger voor hem. We kunnen concluderen dat Arnold wel enig politiek inzicht had en daarnaar probeerde te handelen, maar onwillige of zwakke bondgenoten en overmachtige tegenstanders trof, en inderdaad het formaat niet had \u2013 bestuurlijk, politiek, militair \u2013 om de voor hem ongunstige situatie beslissend te be\u00efnvloeden. Is er meer over Arnolds persoon te zeggen? Een brave man \u2013 vir bonus \u2013 noemt Van Berchen hem (\u2018en daarom in zijn ondernemingen minder gelukkig\u2019). Wat gaat daarachter schuil? Er is geen reden om aan te nemen dat het kinderhoofd dat ons wel als portret van Arnold getoond wordt, gelijkend is. We moeten het van indirecte aanwijzingen hebben. Arnold was behoorlijk geletterd en naar de eisen van de tijd opgevoed aan het hof van Reinald IV en diens hertogin Maria van Harcourt. Hij was tamelijk gesteld op mooie dingen. Hij kon schaken. Hij was ongelukkig in zijn gezinsleven, maar dat was in zijn kringen niet ongewoon. Wel meer vorsten werden door naaste familie buiten spel gezet; in Gelre was ver doorgevoerde familiale onmin zelfs een beetje traditie: soap avant la lettre. Dat zegt ook niet alles over zijn persoonlijke geluk of ongeluk, al mogen we aannemen dat de verraderlijke gevangenname door Adolf hem niet onberoerd liet. Ontroerend is het verhaal dat Arnold toen men gewapend zijn slaapkamer binnendrong, eerst dacht aan een aanval van derden en naar het welzijn van zijn zoon vroeg. Arnold was misschien een huiselijk man. Regelmatig nam hij met zijn gezin deel aan viering van kerkelijke hoogtijdagen en kermissen. Het hofleven was van de gewone versieringen voorzien: muzikanten, zangers, voordrachtskunstenaars. De beschrijving van de winteravond voorafgaand aan zijn gevangenname, geeft inzicht in wat Arnold op latere leeftijd aangename tijdspassering vond. Die avond was gezellig doorgebracht, waarna de hertog zich vroeg had teruggetrokken om de jongelui bij hun vertier te laten. Maar het beeld is niet eenduidig. Op jongere leeftijd trok Arnold meermaals persoonlijk te velde. Ook de reis naar het Heilige Land en Itali\u00eb \u2013 toen hij 40 was \u2013 getuigt van enige persoonlijke ondernemingslust. Helaas weten we niet wat Arnold er geestelijk en intellectueel aan over heeft gehouden: wat kan het Itali\u00eb van 1450 niet hebben opgeleverd! In 1435 was hij prominent in het gevolg van Philips de Goede toen deze te Atrecht met de Franse koning vrede sloot, een soort Europese top. Wereldvreemd kan Arnold niet geweest zijn, getuige ook het modale aantal bastaarden dat van hem bekend is. De door Adolf ter rechtvaardiging van zijn politieke vadermoord gesuggereerde homosexualiteit (in die tijd een doodzonde) blijft overigens onbewezen. Een mogelijke betrokkene heeft onder dwang bekend, en later weer herroepen. Er is geen zekerheid, of het moest zijn dat zo\u2019n beschuldiging wel vaker voorkwam: misschien was het een stijl\ufb01guur om iemand buiten de orde te plaatsen. Vroom was Arnold zeker. Maar was dat bijzonder voor zijn tijd? Grote invloed \u2013 maar niet op hem alleen \u2013 had de mysticus en asceet Dionysius de Kartuizer. De reis naar het Heilige Land wijst in dezelfde richting, maar is ook niet uitzonderlijk. Evenzo de belangstelling voor relieken, zoals die blijkt bij de verwerving van het gebeente van Eusebius voor de kerk te Arnhem. De verlening van aalmoezen lijkt niet meer dan wat van een persoon in zijn positie werd verwacht. Grote geestelijke stichtingen zijn niet bekend. Opmerkelijk is een getuigenis dat de hertog gewoon was op Goede Vrijdag \n\n\n\ntwaalf bedelaars de voeten te wassen. Dat past in het beeld van iemand die geneigd is tot persoonlijke vroomheid, maar ook kan hier sprake zijn van vorstelijke symboliek: wie zich zo verlaagt verhoogt zich. Bij alle onzekerheid mag men zeggen: dynamisch, doelgericht, krachtdadig, onbuigzaam, sluw, zoals een vorst misschien wel zijn moet \u2013 dat was Arnold vast niet. Houden we het op brave man . Ieder kan dan het eigen oordeel vellen. Historische personen en hun levens dienen, als ze ergens toe dienen, de re\ufb02ectie.", "Adela van Hamaland": "De wereld die in de West-Europese bronnen van omstreeks 1000 wordt beschreven, is een uitgesproken mannenwereld. Vrouwen spelen er doorgaans een ondergeschikte rol. Treden zij voor het voetlicht, dan is dat gewoonlijk binnen de sfeer van de kerk of wanneer zij door een speling van het lot de rol van de man moeten overnemen. Tot die laatste categorie behoort Adela van Hamaland. Adela werd omstreeks 955 geboren als dochter van graaf Wichman van Hamaland, een van de aanzienlijkste heersers aan de Nederrijn. \u201cZeer rijk en van buitengewoon oude adel\u201d ( ditissimi et longe nobilissimi Wicmanni ) noemt hem de geschiedschrijver Alpertus van Metz. Zijn graafschap Hamaland strekte zich uit ter weerszijden van een deel van de IJssel en de Oude IJssel. Ook tot ver buiten deze regio beschikte hij over diverse lenen. Als jongste van drie kinderen en bovendien een vrouw leek Adela niet direct voorbestemd een rol van betekenis te gaan spelen in de regionale en bovenregionale politiek van die dagen. Haar broer Wichman jr. overleed echter op jeugdige leeftijd, vermoedelijk in 967, en kort daarop stichtte haar vader, inmiddels geruime tijd weduwnaar, op zijn goed Elterberg een stift voor adellijke vrouwen, gewijd aan de Verlosser en Sint-Vitus, waarvan Adela\u2019s zuster Luitgardis abdis werd. Op 29 juni 968 schonk keizer Otto I aan het stift Elten alles wat graaf Wichman op Urk, in Salland en in de graafschappen Naardingerland en Hamaland van hem in leen had gehouden. Ook de graaf zelf had zijn stichting rijkelijk gedoteerd: op 3 augustus 970 bevestigde dezelfde keizer een groot aantal schenkingen, door Wichman aan het Sint-Vitusstift gedaan. In dit geval ging het om het eigen bezit van de graaf, zijn allodia . Wichman koos daarna eveneens voor het kloosterleven en werd monnik in M\u00f6nchen-Gladbach. Hij overleed kort na 973. Adela werd aldus stamhoudster. Zij was de enige wereldlijke erfgenaam, maar het voorvaderlijk erfdeel waarover zij kon beschikken, was aanzienlijk geslonken. Wat er na de vrijgevigheid van haar vader nog restte, moest zij immers delen met haar zuster Liutgardis, die haar deel van de erfenis eveneens aan het Sint-Vitusstift schonk. Adela is op een zeker moment, vermoedelijk omstreeks 970, getrouwd met Immed. Deze stamde uit het vooraanstaande Saksische geslacht van de Immedingen, waartoe ook Mathilde, de echtgenote van de Duitse koning Hendrik I en daarmee de stammoeder van de Ottoonse keizers, had behoord. Behalve zijn hoge afkomst is van Immed weinig bekend. Hij zou graaf zijn geweest van een niet nader genoemd graafschap binnen het diocees Utrecht. Is hij misschien zijn schoonvader opgevolgd als graaf van Hamaland? Uit zijn huwelijk met Adela werden vijf kinderen geboren, van wie de oudste zoon Dirk de eerste erfgenaam zou zijn. Immed overleed waarschijnlijk geruime tijd voor 996, en Adela heeft toen zelfstandig het bestuur over haar goederen voortgezet, wellicht als regentes voor haar minderjarige oudste zoon. In ieder geval liet zij op eigen naam munten slaan met als toevoeging cometissa , gravin. Adela van Hamaland heeft zich op twee\u00ebrlei wijze een plaats in de geschiedschrijving verworven. Ten eerste door haar jarenlange con\ufb02ict met het stift Elten.\n\n\n\nDe schenking, door haar vader aan Elten gedaan, zou zonder haar instemming hebben plaatsgevonden, en dat was in strijd met het Saksisch recht. Macht stoelde in die dagen op grondbezit en daarom was het er Adela alles aan gelegen een deel van de door haar vader zo royaal aan Elten geschonken goederen terug te krijgen. Bovendien nam ze het haar zuster, de abdis van Elten, zeer kwalijk dat deze nog eens haar deel van de erfenis aan het stift had weggegeven. Dit alles leidde tot een hevige strijd met het damesstift, waarover wij het uitvoerigst maar nogal eenzijdig zijn ingelicht door de al genoemde Alpertus van Metz. Elten was een geduchte tegenstander. Niet alleen was het stift, beveiligd door een palissade \u2013\u201calsof het een burcht was\u201d, zegt Alpertus \u2013 , uitermate strategisch gelegen op de circa 80 meter hoge Elterberg, dankzij het uitgestrekte goederenbezit kon het ook rekenen op de steun van meerdere vazallen. Twee van hen, Godizo en Balderik, deden bij nacht een onverhoedse aanval op Adela\u2019s burcht Opladen, even ten westen van Elten, en legden die in as. Adela ontkwam ternauwernood. Maar Elten had een nog sterkere macht achter zich staan. Sinds 973 genoot het de speciale bescherming van de keizer. Op verzoek van graaf Wichman en zijn dochter Liutgardis had keizer Otto II op 14 december van dat jaar het stift zijn bescherming toegezegd, een vrije keuze van de abdis gegarandeerd en immuniteit verleend, wat de stichting juridisch onafhankelijk maakte. Wie aan Elten kwam, kon voortaan met de keizer te maken krijgen! Niettemin slaagde de vorst er niet in de vete te be\u00ebindigen en beide partijen tot overeenstemming te brengen. Omstreeks 995 overleed abdis Liutgardis, vergiftigd volgens Alpertus, naar het gerucht ging op aansporen van Adela. Onmiddellijk viel de laatste Elten binnen. Met geweld maakte zij zich meester van Liudgardis\u2019 erfdeel, maar moest al snel weer inbinden op bevel van keizer Otto III. Adela gaf haar plannen echter niet op. Ze hertrouwde, en wel met diezelfde Balderik die als vazal van Elten destijds haar burcht Opladen had platgebrand. Volgens Alpertus waren diverse tijdgenoten van mening dat Adela hiermee een huwelijk beneden haar stand had gesloten. Balderik was een zusterzoon van Godfried, die prefect was in het Nederlandse rivierengebied. Naar wordt aangenomen was de prefectuur een bovengrafelijke functie met een militair karakter. Godfried speelde een leidende rol bij de Noormanneninval van 1006, waarbij onder meer Tiel werd geplunderd en in as gelegd. Wegens zijn hoge leeftijd liet hij de feitelijke strijd voor een belangrijk deel over aan zijn neef. Mogelijk was Balderik van vaderszijde van minder hoge afkomst. In een oorkonde wordt hij als ingenuus , vrij man, betiteld, niet als nobilis , edelman. Gezien bovendien het feit dat Balderik aanvankelijk vazal was van het stift Elten, mag hij in tegenstelling tot zijn vrouw inderdaad niet onder de toparistocratie worden gerangschikt. Pas in 1003 wordt hij voor het eerst als graaf aangeduid; in 1006 wordt de gouw Drenthe tot zijn graafschap gerekend. Aangenomen mag worden dat hij ook de grafelijke waardigheid van zijn schoonvader in Hamaland heeft verworven. Al snel waagde de nieuwe echtgenoot een aanval op het Sint-Vitusstift. Hij maakte zich meester van de gebouwen, schond er de altaren en wekte aldus de begrijpelijke woede van de keizer op. Deze belegde daarop een rijksdag te Nijmegen. Uit de oorkonde die daar op 18 december 996 werd uitgevaardigd, blijkt dat Adela in ieder geval ten dele in het gelijk is gesteld. In de tekst worden de oude voorrechten van het stift Elten herhaald, maar de omvang van het voorheen geschonken goederenbezit is ingekrompen. De ontbrekende goederen blijken later inderdaad tot het bezit van Adela te behoren. Maar kennelijk waren Adela\u2019s wensen niet geheel en al bevredigd. In het begin van 1002 overleed keizer Otto III zonder directe opvolger. Opnieuw deed Balderik een aanslag op Elten. Hij bezette het stift en verwoestte de palissade die de gebouwen omgaf; alle horigen van Sint-Vitus dwong hij tot zijn dienst. De nieuwe koning Hendrik II herstelde echter al snel na zijn aantreden \u2013 hij werd in juni van hetzelfde jaar tot koning gekozen \u2013 de oude situatie. Daarmee was het hoofdstuk Elten gesloten. Behalve vanwege haar strijd om Elten heeft Adela zich een plaats in de geschiedschrijving verworven vanwege haar rol in de machtsstrijd die kort na 1000 uitbrak tussen haar tweede echtgenoot Balderik en Wichman van Vreden, graaf in Westfalen en het gebied om Kleef. De laatste was gehuwd met een dochter van de eerder genoemde prefect Godfried. Na de dood van de prefect was deze opgevolgd door zijn zoon Adelbert. De zoon was echter voor zijn taak allerminst berekend. \u201cEen vadsige domkop\u201d, noemt Alpertus hem, en bovendien \u201cfysiek bijna een wrak\u201d. Godfried had vroeger met zijn schoonzoon Wichman een overeenkomst gesloten, die hun beider toekomst moest veiligstellen, en die werd nu tussen Wichman en Adelbert voortgezet. Klaarblijkelijk hoopte de eerste van de zwakheid van zijn zwager te pro\ufb01teren om zoveel mogelijk zelf de lakens te gaan uitdelen. Dit bracht hem in con\ufb02ict met Balderik. Zo ontstond een adellijke vete zoals er omstreeks 1000 in West-Europa talloze werden uitgevochten. Balderik lijkt hierbij de overhand te hebben gehad. Hij stond klaarblijkelijk in de gunst van de koning en werd gesteund door Heribert, de aartsbisschop van Keulen, wiens vazal hij was, en de Utrechtse bisschop Adelbold. Na verloop van tijd wist koning Hendrik II beide tegenstanders tot vrede te dwingen, waarna Wichman besloot een pelgrimstocht naar Rome te ondernemen. Tijdens diens afwezigheid en, naar Alpertus meedeelt, op aansporen van Adela, wendde Balderik zich tot de koning en wist te bereiken dat deze hem de prefectuur opdroeg in plaats van de incapabele Adelbert. Daarmee lag de strijd met Wichman weer open. Keer op keer werd tussen de beide antagonisten een wapenstilstand gesloten, waarbij bisschop Adelbold een bemiddelende rol speelde; keer op keer laaide de strijd weer op. Tegen het eind van 1015 of in het begin van het jaar daarop leek tenslotte een duurzaam accoord te zijn bereikt. Wichman onthaalde Balderik daarop op royale wijze en Balderik nodigde zijn voormalige tegenstander uit voor een tegenbezoek aan zijn burcht Opladen. Wichman was nu op zijn beurt enkele dagen te gast bij Balderik, maar bij zijn vertrek uit Opladen werd hij door twee volgelingen van Balderik onverhoeds aangevallen en vermoord (6 oktober 1016). Volgens Alpertus gebeurde dat in opdracht van Adela maar buiten medeweten van Balderik. Nu verloor Balderik alle krediet. Het lag voor de hand dat hij als aanstichter van de moord werd beschouwd. Bisschop Adelbold had al eerder de kant van Wichman gekozen, nu eiste ook Hendrik II, inmiddels keizer, zijn vervolging en de verwoesting van zijn bezittingen. Dit leidde tot een beleg van Opladen door hertog Bernhard II van Saksen en de bisschoppen Diederik van Munster en Adalbold van Utrecht. Balderik zou volgens Alpertus zijn gevlucht, maar Adela leidde als een ware Kenau de verdediging en zou zelfs vrouwen, gehelmd en wel, op de muren hebben opgesteld om zo haar tegenstanders te misleiden. De komst van de keizer maakte aan de belegering een eind. Op voorspraak van aartsbisschop Heribert van Keulen kreeg de bezetting van Opladen de vrije aftocht; de burcht werd met de grond gelijk gemaakt. Overigens werd ook de burcht Monterberg, ten zuidoosten van Kalkar, die aan Wichman van Vreden had toebehoord maar door aanhangers van Balderik was ingenomen, op keizerlijk bevel verwoest. Op de rijksdag, in maart 1018 door de keizer bijeengeroepen te Nijmegen, werd het definitieve oordeel over de moord op Wichman van Vreden geveld. De \n\n\n\nstemming jegens Balderik was zo vijandig dat hij het er nauwelijks levend heeft afgebracht. Beroofd van zijn meeste bezit vond hij bescherming bij aartsbisschop Heribert van Keulen. Hij overleed drie jaar later en werd begraven te Zyfflich, ten oosten van Nijmegen, waar hij en Adela op eigen domein een kanunnikenstift hadden gesticht. Van Adela horen wij weinig meer. Volgens de Vita Meinwerci , de levensbeschrijving van Adela\u2019s zoon Meinwerc van Paderborn, die echter pas zo\u2019n anderhalve eeuw na de gebeurtenissen is opgeschreven, zou zij haar laatste levensjaren in Keulen hebben doorgebracht en na haar dood, waarschijnlijk ergens tussen 1020 en 1028, daar voor de Dom zijn begraven. Later, toen een vreselijke storm de stad bedreigde, zou men haar lichaam hebben opgegraven en in de Rijn hebben geworpen. Dagen achtereen zou de rivier door draaikolken en overstromingen zich als het ware ertegen hebben verzet de stoffelijke resten van deze \u2018gevloekte vrouw\u2019 mee te voeren. De middeleeuwse geschiedschrijvers hebben over Adela geen gunstig oordeel nagelaten en latere historici zijn hen daarin gevolgd. Alpertus van Metz, die tijdgenoot was, doopte zijn pen in gal en bereikte in zijn De diversitate temporum een literair hoogtepunt met zijn karaktertekening van de Hamalandse gravin. Adela was een vrouw van \u201clichtzinnig karakter en losse zeden\u201d ( animi eius levitatem et mores faciles ). \u201cWe moeten maar stilzwijgend voorbijgaan aan wat men over Adela vertelde: dat ze te luid praatte, wulpse taal uitsloeg, even harmonisch gekleed ging als ze van binnen losgeslagen was, en door haar oogopslag haar onevenwichtigheid verried\u201d ( ... quod erat clamosa in voce, lasciva in verbis, veste composita, animo dissoluta, et quod instabilitatem mentis nutibus oculorum preferebat ). Ze muntte echter uit in allerlei weeftechnieken en overtrof \u201cbijna alle vrouwen in onze streken\u201d in de vervaardiging van kostbare gewaden. \u201cDat is de enige beschaafde trek die men in haar erkent.\u201d Dat laatste is dodelijk. Nadat haar eerste man was gestorven leidde Adela een schandelijk leven, ze gaf zich aan wie haar begeerde. Een vidua lasciva , een wellustige weduwe, noemt Alpertus haar. Zij, \u201cdie geen rust kon verdragen en er altijd op uit was om tot tot opstand aan te zetten\u201d, zette haar tweede man Balderik aan achter de rug van Wichman van Vreden om bij de koning naar de prefectuur te dingen. Alpertus maakt een oudtestamentische vergelijking. Zoals Jezabel Achab, \u201czo heeft ook die vrouw Balderik altijd tot schanddaden opgehitst door hem adviezen te geven die hij tot zijn eigen verderf opvolgde, tot hij door allen werd verfoeid en gehaat\u201d. Het is duidelijk dat Adela bij Alpertus weinig goed kan doen. De auteur constateert dat zelf ook: \u201chet lijkt wel of ik in bijna iedere zin een oorlog tegen haar begin\u201d (vertaling citaten Van Rij). Ook een andere tijdgenoot laat zich niet onbetuigd. \u201cEen tweede Herodias\u201d oordeelt Thietmar van Merseburg. Via haar brengt de antiquus serpens , de duivel, Balderik ertoe voor Wichman van Vreden de fatale val op te zetten. Ze is een \u201cgifmengster\u201d vanwege een mislukte poging de laatste te vergiftigen. \u201cMogen alle verwensingen die de zalige Job tegen zichzelf uitsprak, deze vrouw, die het verdiend heeft, treffen\u201d In de Annales Quedlinburgenses staat ze als doortrapt, trouweloos en hebzuchtig ( callida, perfida et avara ) te boek en bijna anderhalve eeuw later schoof de anonieme levensbeschrijver van Adela\u2019s tweede zoon Meinwerc, de bisschop van Paderborn, haar zelfs een moord op haar oudste zoon Dirk in de schoenen. Bij de beoordeling van de persoon van Adela mogen wij niet uit het oog verliezen dat de auteurs die over haar berichtten, geestelijken waren. Met vrouwen hadden die doorgaans weinig op, tenzij achter de kloostermuren. Een vrouw als heerseres was ongewoon. Tekenend is ook het negatieve oordeel dat Alpertus over keizerin Theofano velt, die na de dood van Otto II in 983 voor haar minderjarige zoon moest opkomen. Zij is \u201cgrillig als vrouwen zijn\u201d ( ut fert levitas mulierum ). Bovendien heeft geschiedschrijving, zeker bij Alpertus, een didactisch doel. Ze moet voor de lezer goed en kwaad duidelijk onderscheiden. Alpertus schrijft Liutgardis zo ongeveer de hemel in; Adela, onmiddellijk na haar zuster beschreven, is in vrijwel alles haar tegendeel. De eerste is een voorbeeld ten goede, de tweede ten kwade. Zelf maakt hij de vergelijking met Abel en Ka\u00efn. Ook zijn kennis van de klassieke literatuur, in dit geval van Sallustius, kan het oordeel van Alpertus hebben gekleurd. Uit andere bronnen weten wij intussen dat Adela en Balderik verschillende schenkingen hebben gedaan aan geestelijke instellingen, maar deze creditzijde van de gravin heeft het oordeel van de tijdgenoten die over haar schreven, niet kunnen verzachten. Dat zij door de keizer bij haar strijd om een deel van de Eltense goederen terug te winnen in ieder geval voor een deel in het gelijk is gesteld, heeft Alpertus verzwegen. Zeer waarschijnlijk is echter dat Adela door haar karakter, haar afkomst en rijkdom binnen haar huwelijk met Balderik de toon aangaf, en daarom zal vooral haar de moord op Wichman van Vreden, op dat moment een gast van Balderik, zwaar zijn aangerekend, zelfs in een tijd waarin geweld niet uit de weg werd gegaan. Op het hoogtepunt van hun macht bezaten Adela en Balderik ook buiten Hamaland en Drenthe vele goederen, onder meer op de Veluwe, in de Betuwe en in het land van Kleef. Door de ongelukkige a\ufb02oop van hun geschiedenis kwam hun bezit in verschillende handen. Ook het voortijdig overlijden van Adela\u2019s zoon Dirk zal hierbij een rol hebben gespeeld. Hij wordt in de bronnen als graaf aangeduid, zonder nadere toevoeging. Ook al is zijn vermoording door Adela niet erg waarschijnlijk, dat beiden met elkaar op slechte voet hebben gestaan is wel zeker.", "Franciscus Arnoldus Antonius Daamen": "Toen Frank Daamen in 1959 bij de Koninklijke DRU te Ulft in dienst trad, maakte deze firma moeilijke tijden door. Het bedrijf ging het in de jaren \u201960 weer stevig voor de wind. DRU fuseerde in 1970, waardoor de beursgenoteerde Amalga Holding ontstond. Welke rol speelde Daamen in deze ontwikkeling? Daamen studeerde, na het behalen van zijn gymnasium B-diploma in 1939, werktuigbouwkunde aan de Technische Hogeschool te Delft. Omdat hij in 1942 weigerde de door de Duitse bezetter opgedrongen loyaliteitsverklaring te tekenen, kon hij aanvankelijk zijn studie niet afronden. Pas na de oorlog, in februari 1947, zou hij als werktuigbouwkundig ingenieur afstuderen. Om zijn studie in Delft te kunnen voltooien, zou Daamen zijn baan bij de Netherlands Office for Relief and Rehabilitiation te Londen, de inkoopcentrale van de Nederlandse regering, waar hij in november 1945 was begonnen, al in februari 1946 opgeven.\n\n\n\n\n\nTijdens de bezetting was Daamen actief in het verzet, met name als plaatsvervangend hoofd van de Groep Reynaert, een ondergrondse inlichtingenorganisatie met circa 1200 mensen. Hij begaf zich door de vijandelijke linies en keerde weer terug naar bezet Nederland met codes, radiomateriaal en instructies. Na de oorlog ontving de verzetsman hoge onderscheidingen van de Engelse en Nederlandse regering voor zijn illegale arbeid. Na voltooiing van zijn studie werkte Daamen in diverse functies bij de NV Bierbrouwerij De Drie Hoefijzers te Breda. Hij verkende buitenlandse exportmarkten, gaf commercieel en technisch leiding aan dochterondernemingen in Nederland en Belgi\u00eb en was betrokken bij de oprichting van een brouwerij in Syri\u00eb. Van 1954 tot 1956 was Daamen directeur van de Oranjebrouwerij in Djakarta, eveneens een dochteronderneming van De Drie Hoe\ufb01jzers. Dit Indonesische bedrijf verschafte aan ongeveer 700 mensen werk en zette jaarlijks circa 100 miljoen rupia\u2019s om. De groei die deze brouwerij onder een moeizaam politiek klimaat doormaakte in de jaren dat Daamen er werkte, was spectaculair. Hij richtte verder in de voormalige kolonie de Nederlandse Kamer van Koophandel mede op. Na bijna twee jaar Indonesi\u00eb keerde Daamen, daartoe genoodzaakt vanwege ziekte van zijn vrouw, terug naar Nederland, waar hij in Nijmegen in dienst trad bij Koninklijke Dobbelman NV. Hij was hier aanvankelijk hoofd stafafdelingen en vanaf 1 januari 1958 directeur, maar hij hield het er snel voor gezien. De Koninklijke Fabrieken Diepenbrock & Reigers NV (DRU) te Ulft, een ijzergieterij die was voortgekomen uit een in 1754 opgerichte ijzerhut, had in Nederland een sterke positie opgebouwd in het emailleren van ijzeren producten en de productie van badkuipen, pannen, kachels en haarden. In 1959 leed DRU verlies en verkeerde het in een deplorabele situatie. Het bedrijf kampte met onderbezetting bij de ijzergieterijen. De export naar de Verenigde Staten liep door problemen met de Amerikaanse importeur terug. Bovendien ontmoette DRU zware concurrentie bij de verkoop van wasmachines, badkuipen en drugasars (gasverwarmingstoestellen). De onderneming had nog maar een matig imago. In deze situatie kwam Daamen in september 1959 terecht, aanvankelijk als waarnemend directeur, per 1 januari 1960 als directeur. Onder Daamens leiding steeg de omzet bij DRU enorm en vertienvoudigde de winst. Hij rationaliseerde de onderneming onder andere door de systematische ontwikkeling van nieuwe producten en de mechanisatie en automatisering van de gieterij. Daamen constateerde in 1963 dat DRU steeds meer een \u2018apparatenfabriek\u2019 werd. De nadruk kwam te liggen op de fabricage en verkoop van gasverwarmingsapparaten en later luchtbehandelingssystemen. De productie van keukenartikelen werd gesaneerd, die van wasmachines en badkuipen stopte respectievelijk in 1965 en 1968. De onderneming breidde in de jaren \u201960 fors uit op de oorspronkelijke locatie in Ulft, door een nieuwe vestiging in Emmeloord, de oprichting van dochterbedrijven en het overnemen van onder meer installatiebedrijven, een fabriek voor brandblusapparaten en een elektrotechnisch ingenieursbureau. Verder werd de export naar onder andere de Verenigde Staten, Engeland en Belgi\u00eb opgevoerd. De raad van commissarissen was in 1962 lovend over Daamen: \u201cDankzij de sterke organisatorische, commerci\u00eble en technische eigenschappen van de heer Daamen, is het bedrijf in een paar jaar tijd weer rendabel geworden\u201d. In 1970 werkten er bij DRU, inclusief de dochterondernemingen, ruim 2000 mensen, bijna 900 meer dan toen Daamen begon. Het gebrek aan personeel dat einde jaren \u201950 de bedrijfsresultaten naar beneden drukte, was geheel verdwenen. Onder Daamens bewind werden een regeling voor winstuitkering ingevoerd en de arbeidsvoorwaarden voor alle werknemers\n\n\n \ngeharmoniseerd. Hij slaagde erin, onder meer door belangstelling te tonen voor de persoonlijke omstandigheden van zijn werknemers, mensen van hoog tot laag achter zich te krijgen. J.R.H. van Schaik, oudvice-premier en een van de eerste commissarissen van DRU, meende dat uit Daamens optreden een warme toewijding sprak voor het bedrijf en de werknemers. Leden van het kader vonden in 1970, ondanks redelijke bedrijfscijfers, dat het \u2018slecht liep\u2019 in de onderneming. Een organisatiebureau stelde vast dat het kader een zeer afwachtende houding aannam, mede doordat DRU sterk centraal werd geleid. In 1970 fuseerde DRU met Etna-Daalderop Holding NV, een onderneming die gashaarden, kooktoestellen, luxe en huishoudelijke apparaten produceerde, tot Amalga Holding NV. De nieuwe vennootschap telde circa 4000 medewerkers en had een jaaromzet van ongeveer 200 miljoen gulden. Het initiatief voor de fusie kwam van dr. A.L. Jongbloed, beheerder van EtnaDaalderop, niet van Daamen. Beiden werden lid van de raad van beheer van Amalga, die leiding zou gaan geven aan de directies van de werkmaatschappijen. Jongbloed zat de raad voor, niet Daamen, die sedert april 1969 president-directeur van DRU was. Binnen de raad van commissarissen van het Ulftse bedrijf werd dit betreurd, maar Daamen verklaarde dat de verdeling van de portefeuilles in overeenstemming was met de capaciteiten van de betrokkenen. Jongbloed schreef over hun relatie: \u201cOnze verhouding was zakelijk en realistisch. En zo\u2019n verhouding kon je met Frank hebben; alles in z\u2019n vakje, afspraak is afspraak en geen gevoeligheden\u201d. Daamen zou in de nieuwe houdstermaatschappij maar kortstondig een rol spelen. Op 29 mei 1971, in het pinksterweekeinde, kwam hij tijdens de jaarlijkse North-Sea-Race om het leven door een ongeluk met het zeiljacht Merlijn. Bij het ongeluk kwamen in totaal vijf opvarenden om. Daamen werd te Utrecht gecremeerd. Amalga Holding was maar een kort leven beschoren. In 1973 nam Internatio-M\u00fcller NV de holding over. De afzetmarkt voor gaskachels, de belangrijkste peiler van het bedrijf, liep begin jaren \u201970 door verzadiging fors terug. Hetzelfde jaar sloot DRU zijn ijzergieterij. Aanvankelijk sloot Daamen \u2013 hij was katholiek \u2013 de jaarverslagen van DRU met het vragen om Gods zegen. Daamen beschikte over een uitgebreid sociaal netwerk, onder andere onder katholieke werkgevers Hij speelde een vooraanstaande en initiatiefrijke rol in werkgeverskringen in en rond Ulft. Zijn sportieve inspanningen \u2013 zeilen, hockey en golfen \u2013 gebruikte hij ook om zijn (zaken)relaties te onderhouden. Hij was een stimulerende persoonlijkheid. Als stuwend en bezielend leider maakte hij van de Ulftse onderneming weer een gezond en florerend bedrijf. Daarbij profiteerde hij fors van de economische hoogconjunctuur in de jaren \u201860. L.A.H. van Eyseren, voorzitter van de raad van commissarissen, noemde de DRU-directeur een man met grote kwaliteiten op het gebied van organisatie en financieel beheer. Daamen zette zich in voor een goed sociaal beleid en een samenbindende geest onder het personeel.", "Carel Hendrik VerHuell": "Carel Hendrik VerHuell \u2013 spreek uit: \u2018Verheul\u2019 \u2013 was de vierde en jongste zoon uit het tweede huwelijk van zijn vader, een advocaat en lid van het stadsbestuur van Doetinchem. In 1775 werd hij, nog maar elf jaar oud, als cadet geplaatst bij een regiment infanterie. Zijn hart ging echter uit naar de zeedienst, en vier jaar later wist hij van zijn vader gedaan te krijgen dat hij mocht overgaan naar de Staatse vloot. Voor jongere zoons van de Gelderse elite was een carri\u00e8re als marineof\ufb01cier allerminst ongebruikelijk; bij sommige families was er in dit opzicht zelfs sprake van een zekere traditie. Eerder al waren twee oudere broers van Carel Hendrik op oorlogsschepen van de admiraliteitscolleges in Amsterdam en Rotterdam gaan varen. Van 1779 tot 1805 \u2013 dat wil zeggen: van zijn vijftiende tot zijn eenendertigste \u2013 diende VerHuell op de vloot, waar hij geleidelijk de rangen doorliep: in 1779 werd hij adelborst, in 1781 onderluitenant-ter-zee, in 1791 eerste luitenant-ter-zee en in 1793 kapitein-luitenant-ter-zee. Gedurende deze zestien jaren als actief marineof\ufb01cier diende VerHuell in totaal op negen verschillende schepen, waarover hij vanaf de zomer van 1792 steeds zelf het bevel voerde. Oorlogservaring deed VerHuell op in de onbesliste zeeslag bij de Doggersbank tegen een Brits eskader op 5 augustus 1781, waar hij \u2013 hoewel nog maar zeventien jaar oud \u2013 in het heetst van de strijd het commando over zijn zwaar getroffen fregat moest overnemen. Daarbij toonde hij veel moed en doortastendheid, eigenschappen waarvan hij opnieuw blijk gaf bij het bedwingen van een muiterij in 1785 en het bestrijden van de brand op de Amsterdamse marinewerf in 1791. Hoewel hij Doetinchem al als kind had verlaten, keerde VerHuell, wanneer maar enigszins mogelijk, naar zijn familie in zijn geboorteplaats terug. Tussen de zeereizen door verbleef hij hier vaak maandenlang. Zijn huwelijk in 1789 met Mietje de Bruijn, de dochter van een welgestelde Doetinchemse regent, lag dan ook min of meer voor de hand. Het was een jeugdliefde, waarbij \u2013 zo schreef VerHuell later \u2013 zij zich louter lieten leiden door \u2018de gevoelens van ons hart\u2019. Ondanks zijn veelvuldig verblijf op zee waren de eerste jaren van hun huwelijk erg gelukkig, en in 1790, 1791 en 1797 zouden hieruit drie zoons worden geboren. Toen Doetinchem in 1793 door een pokkenepidemie werd getroffen, liep ook VerHuells echtgenote deze ziekte op. Uiteindelijk overleefde zij het, maar haar gezicht was voor het leven geschonden. Zoals de meeste of\ufb01cieren op de Staatse vloot was ook VerHuell het stadhouderschap van de Oranjes zeer toegedaan. Hij behoorde zelfs tot de allerlaatsten van wie Willem V \u2013 na de inval van de Franse revolutionaire legers \u2013 in januari 1795 afscheid nam alvorens naar Groot-Brittanni\u00eb uit te wijken. Gezien deze politieke gezindheid was er onder het nieuwe Bataafse bewind voor hem geen plaats meer op de vloot. Uit de krant moesten VerHuell en zijn collega-of\ufb01cieren vernemen dat zij collectief waren afgedankt. Zeven jaar lang verbleef hij werkloos op zijn buitenplaats \u2018Slingevliet\u2019 bij Doetinchem. Hij leefde op toen in augustus 1799 een omvangrijk Brits-Russisch invasieleger in Noord-Holland landde in een poging hiermee een politieke omwenteling ten gunste van Oranje in gang te zetten. In Den Helder had VerHuell in het diepste geheim een onderhoud met de meegekomen erfprins (de latere koning Willem I), dat echter op een teleurstelling uitliep. Vooral de in zijn ogen eerloze wijze waarop Oranje de Bataafse vloot in handen van de Royal Navy speelde, stuitte hem tegen de borst. Deze jammerlijk mislukte expeditie deed zijn Oranjeliefde aanmerkelijk bekoelen en versterkte zijn anti-Britse houding. In september 1802 kwam er een einde aan VerHuells \n\n\n\n\n\nambteloze bestaan, toen hij zich liet overhalen president-burgemeester van de stad en richter van het ambt Doetinchem te worden. Maar het liefst wilde hij terug in zeedienst. De gelegenheid daartoe deed zich een jaar later voor met zijn benoeming tot \u2018Commissaris der Marine\u2019 bij Napoleon Bonaparte, de nieuwe machthebber in Frankrijk. Zo verruilde VerHuell \u2013 ijlings bevorderd tot schout-bij-nacht \u2013 in de zomer van 1803 het platteland van de Achterhoek voor de wereldstad Parijs. Bij Napoleon viel de Bataafse marineof\ufb01cier onmiddellijk in de smaak. In de elf jaar die volgden, werd VerHuell voor hem een belangrijk raadsman voor de oorlogvoering ter zee tegen de Britten in het algemeen, en het aandeel van de Hollandse vloot daarin in het bijzonder. En daar bleef het niet bij. Napoleon waardeerde zijn oordeel en werkzaamheden zozeer, dat hij hem spoedig ook raadpleegde en gebruikte voor politieke kwesties betreffende de Bataafse Republiek. VerHuell verwierf zich een groot krediet bij Napoleon door de wijze waarop hij toezag op de bouw van een Bataafs \ufb02ottielje dat deel moest uitmaken van de Franse invasievloot tegen Groot-Brittanni\u00eb. Toen hij er bovendien in 1804 in slaagde deze schepen onder vijandelijk vuur vanuit Vlissingen naar de verzamelplaats Oostende over te brengen, prees de Keizer hem met de woorden: \u201cGij hebt mij herinnerd, dat gij van het bloed zijt der Trompen en De Ruyters.\u201d De regering in \u2019s-Gravenhage bevorderde hem in datzelfde jaar tot vice-admiraal. Nog hoger steeg VerHuell in Napoleons achting toen hij, tijdens de tocht van de Bataafse schepen van Oostende naar de Noord-Franse havens, op 18 juli 1805 bij Kaap Gris-Nez slag moest leveren tegen een grote Britse overmacht, maar vervolgens toch zonder verliezen zijn bestemming wist te bereiken. Na dit wapenfeit kwam er een einde aan VerHuells actieve dienst op de vloot. Begin september 1805 keerde hij terug naar \u2019s-Gravenhage, om daar de post van secretaris van staat voor de Zaken der Marine op zich te nemen. Dit gebeurde mede op aandringen van Napoleon, die aldus over een trouwe handlanger \u00e9n informant binnen het Bataafse bewind beschikte. De dagen van dit bewind waren toen al geteld, en VerHuell kreeg een prominente rol toebedeeld bij de de\ufb01nitieve be\u00ebindiging. In de eerste helft van 1806 leidde de vice-admiraal \u2013 wederom op uitdrukkelijk verzoek van de Franse keizer \u2013 de onderhandelingen die van de ruim twee eeuwen oude republiek een monarchie zouden maken, met Napoleons jongere broer, Lodewijk Bonaparte, als koning. Tijdens het Koninkrijk Holland bleef VerHuell als minister van Marine deel uitmaken van de regering. Aanvankelijk kon hij nog wel overweg met de koning en deelde hij in diens eerbewijzen: in december 1806 werd hij niet alleen bevorderd tot admiraal, maar ontving hij tevens de eretitel \u2018maarschalk van Holland\u2019. Beter dan met Lodewijk kon VerHuell \u2013 een knappe verschijning en niet afkerig van galante avonturen \u2013 het vinden met diens echtgenote, Hortense de Beauharnais, die hij op hoofse wijze vereerde. Hij deed zelfs een serieuze poging ervoor te zorgen dat in de kerken niet alleen voor het heil van de koning maar ook van dat van de koningin zou worden gebeden. De goede verstandhouding tussen beiden bracht het hardnekkige, maar valse gerucht in de wereld dat de Hollandse admiraal de vader zou zijn van Hortenses jongste zoon, Louis-Napol\u00e9on, de latere Franse keizer Napoleon III. Al snel nam bij VerHuell het ongenoegen over het grillige en spilzieke beleid van de koning toe. Vooral Lodewijks streven Holland onafhankelijker van het Franse keizerrijk te maken stond VerHuell tegen. Om deze opponent uit zijn kabinet \u00e9n uit \u2019s-Gravenhage te verwijderen, benoemde de koning zijn minister begin december 1807 tot ambassadeur aan het Russische hof. Toen Napoleon van deze verkapte ballingschap\n\n\n\nvan zijn Hollandse vertrouweling hoorde, dwong hij zijn broer Lodewijk de reeds afgereisde VerHuell terug te roepen en hem niet de ambassade in Sint-Petersburg, maar die in Parijs toe te vertrouwen. Van januari 1808 tot juni 1810 vertoefde VerHuell zodoende in de nabijheid van \u2018den Grooten Monarch\u2019, zoals hij Napoleon placht te noemen. Deze periode van twee\u00ebneenhalf jaar was overigens allesbehalve gemakkelijk, omdat de Franse keizer hem bij herhaling gebruikte voor de onaangename taak Lodewijk tot meer volgzaamheid te manen. Aangezien VerHuell vrijwel steeds in \u2019s-Gravenhage of Parijs verbleef, zag zijn echtgenote hem nog slechts zeer zelden. Zij woonde met hun drie zoons op het landgoed \u2018De Kemnade\u2019 bij Doetinchem, dat VerHuell in september 1806 had gekocht, maar dat hij door zijn drukke werkzaamheden slechts sporadisch kon bezoeken. VerHuell stond niet alleen aan de wieg, maar ook aan het graf van Lodewijks bewind. In de winter van 1809/1810 werd hij \u2013 zeer tegen zijn zin \u2013 door Napoleon nauw betrokken bij de verdere onderwerping en gedwongen gebiedsafstand van het koninkrijk aan Frankrijk. Bij die onderwerping werd in februari weliswaar de eretitel \u2018maarschalk van Holland\u2019 onder druk van Napoleon afgeschaft, maar VerHuell vond hiervoor spoedig compensatie door zijn verhef\ufb01ng in de adelstand met de titel \u2018graaf van Sevenaer\u2019. Nadat Holland in juli 1810 volledig was ingelijfd bij het keizerrijk, vervielen ook deze eerbewijzen, terwijl hij bovendien zijn admiraalsrang en ambassadeurschap kwijtraakte. Teleurgesteld trok VerHuell zich terug op \u2018De Kemnade\u2019. De gang van zaken rond de liquidatie van het Koninkrijk Holland had de relatie tussen hem en Napoleon geen goed gedaan, maar deze bekoeling was slechts van korte duur. Eind 1810 werd de Hollandse vlagof\ufb01cier als vice-admiraal opgenomen in de Franse marine, terwijl hij een jaar later als \u2018graaf van het Keizerrijk\u2019 deel ging uitmaken van de Franse adel. Dat hij zijn diplomatieke werkzaamheden kon verruilen voor een functie bij de marine, betreurde Verhuell allerminst. Toch keerde hij niet terug op de vloot. Begin 1811 benoemde Napoleon hem namelijk tot maritiem bevelhebber van de Noord-Duitse kust, met als hoofdkwartier Hamburg. Ruim een jaar later keerde hij terug naar zijn vaderland, waar hem in Den Helder het opperbevel werd toevertrouwd over het vlooteskader voor Texel, een bevoegdheid die in april 1813 werd uitgebreid met het inspecteurschap-generaal van de kusten van het Noorden. In deze jaren, waarin het tij voor Napoleon geleidelijk begon te keren en aan diens hegemonie langzaam maar zeker een einde kwam, bleef VerHuell onvoorwaardelijk trouw aan de keizer. Noch de opstand tegen de Fransen en de daaropvolgende machtsoverdracht aan de Prins van Oranje, noch de herhaalde oproepen van Nederlandse en Franse autoriteiten konden de vice-admiraal er aan het eind van 1813 en in de eerste maanden van 1814 toe brengen de vesting Den Helder en de hem toevertrouwde oorlogsschepen over te geven. Pas op 4 mei 1814, dat wil zeggen bijna een maand na Napoleons abdicatie, capituleerde hij. Omdat VerHuell begreep dat er voor hem in het koninkrijk van Willem I geen plaats zou zijn, vertrok hij onmiddellijk vanuit Den Helder naar Frankrijk. Onder de daar inmiddels herstelde Bourbon-monarchie kreeg hij een aanstelling als inspecteur-generaal van de marine. Om zijn carri\u00e8re en \ufb01nanci\u00eble belangen veilig te stellen, liet hij zich eind januari 1815 tot Fransman naturaliseren. De kortstondige terugkeer van Napoleon op de Franse troon tijdens de zogeheten \u2018Honderd Dagen\u2019 bracht VerHuell in een moeilijk parket. Hij ging \u2018zijn\u2019 keizer weliswaar begroeten, maar durfde zich niet opnieuw onder diens bevelen te stellen, bang om ook in Frankrijk zijn positie en fortuin te verspelen. Zodoende had hij zich niet al te zeer gecompromitteerd toen de Bourbons, na Napoleons nederlaag bij Waterloo, opnieuw naar Parijs terugkeerden. Niettemin werd in 1816 het inspecteurschap-generaal opgeheven en werd hij als vice-admiraal gepensioneerd. Het kan geen toeval zijn dat VerHuell juist in deze periode achttien maanden lang op \u2018De Kemnade\u2019 verbleef. Overigens was het meer de gehechtheid aan zijn geboortegrond dan de wens samen te zijn met zijn vrouw die hem ertoe bracht zich hier terug te trekken. In 1819 werd VerHuell voor het leven tot lid van het Franse Hogerhuis (\u2018Chambre des Pairs\u2019) benoemd. In de meer dan 25 jaar dat hij hier zitting zou hebben, nam hij geregeld deel aan de beraadslagingen; hij werd er tot de liberalen gerekend. Weliswaar beheerste hij het Frans onvoldoende om volop te kunnen deelnemen aan de debatten, maar hij voerde wel het woord over afzonderlijke onderwerpen. Naast marineaangelegenheden ging het daarbij ook over de protestantse kerk in Frankrijk, waarvoor hij zich op latere leeftijd \u2013 als voorzitter of lid van tal van gereformeerde verenigingen \u2013 bijzonder inspande. VerHuells toegenomen godsdienstigheid valt overigens moeilijk te rijmen met de buitenechtelijke relatie die hij jarenlang onderhield met Marie-Th\u00e9r\u00e8se Rougeot n\u00e9e Corneillan, de vrouw van een Parijse koopman, een relatie waaruit in 1820 en 1821 twee kinderen werden geboren. \n\n\n\nOf VerHuells echtgenote hiervan op de hoogte was, is onzeker. Wel bleef hij haar \u2013 vaak met jarenlange tussenpozen \u2013 op \u2018De Kemnade\u2019 bezoeken. In het voorjaar van 1838 was hij voor het laatst in de Achterhoek. Voor de inmiddels 74-jarige werd de reis, mede door zijn afnemende gezondheid, te bezwaarlijk, en nadat hij een jaar later een kleine buitenplaats in Triel buiten Parijs had gekocht, trok hij zich meestentijds daar terug. VerHuell overleed in de Franse hoofdstad in het najaar van 1845 en werd \u2013 ver verwijderd van zijn Gelderse geboortegrond \u2013 begraven op het Parijse kerkhof P\u00e8re-Lachaise. Als \u00e9\u00e9n van de vele militairen die tijdens de Revolutie en het Keizerrijk voor Frankrijk streden, staat de naam van deze Doetinchemer vermeld op de Arc de Triomphe de l\u2019\u00c9toile."}